<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Berlín">
    <meta name="apple-mobile-web-app-capable" content="yes">
    <title>Berlín</title>
    <link rel="stylesheet" href="./style/style.min.css" media="screen" integrity="sha256-dlkCQ9MQh5oxAfMtrYDdL9ybtARKFvUqJ8LWHV/xGrM=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86828">
    <meta name="application-name" content="Jan Jandourek: Vražda je krásná">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Vražda je krásná">
    <meta property="og:title" content="Vražda je krásná">
    <meta property="og:type" content="book">
    <meta property="og:book:author" content="Jan Jandourek">
    <meta property="twitter:title" content="Jan Jandourek: Vražda je krásná">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./vrazda_je_krasna_005.html">
    <link rel="next" href="./vrazda_je_krasna_007.html">
    <meta name="nb-order" content="2">
    <link rel="self" href="vrazda_je_krasna_006.html">
    <meta name="nb-identifier" content="jandourek-vrazda-je-krasna-5b902e7">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="10079" data-nb-chars="63291">
    <nav role="doc-toc">
      <ul class="plain section">
        <li><a href="vrazda_je_krasna_005.html">Věnování</a></li>
        <li><a href="vrazda_je_krasna_006.html">Berlín</a></li>
        <li><a href="vrazda_je_krasna_007.html">Řím</a></li>
        <li><a href="vrazda_je_krasna_008.html">Plovoucí ostrov</a></li>
        <li><a href="vrazda_je_krasna_009.html">3. Svobodná sibiřská republika</a></li>
        <li><a href="vrazda_je_krasna_010.html">Mrtvé moře</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vrazda_je_krasna_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="1" data-nb-chars="6"><span class="idea" data-nb-ref-number="1" id="idea1" data-nb-words="1" data-nb-chars="6">Berlín</span></h1>
        <section>
          <p class="chunk" data-nb-ref-number="2" data-nb-words="72" data-nb-chars="431"><span class="idea" data-nb-ref-number="2" id="idea2" data-nb-words="72" data-nb-chars="431">Adrian se&nbsp;probudil a&nbsp;zjistil, že&nbsp;vedle něj leží nahá dívka s&nbsp;nazrzlými vlasy. S&nbsp;uspokojením si&nbsp;uvědomil, že&nbsp;tu&nbsp;ženu nezná. Vědomí, že&nbsp;je&nbsp;v&nbsp;posteli se&nbsp;ženou neznámého původu, jej naplnilo dobrým životním pocitem. Jen náznak toho, že&nbsp;by&nbsp;o&nbsp;ní snad něco mohl vědět, by&nbsp;mu&nbsp;způsobil duševní tíseň. Přítomnost zcela cizí ženy mu&nbsp;dodávala příjemnou jistotu. Jeho mozek byl stále ještě spoután alkoholovými jedy, kterými nasákl minulé noci.</span></p>
          <p class="chunk" data-nb-ref-number="3" data-nb-words="38" data-nb-chars="220"><span class="idea" data-nb-ref-number="3" id="idea3" data-nb-words="38" data-nb-chars="220">„Pokud to&nbsp;takto půjde dál, zemřu,“ řekl si&nbsp;a&nbsp;pokoušel se&nbsp;v&nbsp;sobě vzbudit znepokojení. Jenomže dobře věděl, že&nbsp;zemře jednou tak jako tak. Jeho biologický výskyt na&nbsp;planetě se&nbsp;– počítáno v&nbsp;letech&nbsp;– přiblížil čtvrté desítce.</span></p>
          <p class="chunk" data-nb-ref-number="4" data-nb-words="27" data-nb-chars="162"><span class="idea" data-nb-ref-number="4" id="idea4" data-nb-words="27" data-nb-chars="162">„Největší dobrodružství mám už&nbsp;za&nbsp;sebou,“ konstatoval a&nbsp;pozoroval přitom dívku, jak ze&nbsp;spaní cosi zamumlala a&nbsp;obrátila se&nbsp;na&nbsp;druhý bok. „Kdo to&nbsp;proboha může být?“</span></p>
          <p class="chunk" data-nb-ref-number="5" data-nb-words="111" data-nb-chars="678"><span class="idea" data-nb-ref-number="5" id="idea5" data-nb-words="111" data-nb-chars="678">Nepoznával ani pokoj, v&nbsp;jehož rohu stálo jejich široké lůžko. Na&nbsp;stěnách byly zelené tapety s&nbsp;jakýmsi stříbrným vzorem, který tvarem připomínal vánočku. Adrian byl už&nbsp;příliš starý, aby se&nbsp;znepokojoval jen proto, že&nbsp;se&nbsp;probudil po&nbsp;boku neznámé ženy v&nbsp;pokoji, který zjevně není jeho vlastní. Zdrojem potíží bývají většinou <em>známé</em> pokoje a&nbsp;<em>známé</em> ženy. Byl však stále ještě dost mladý, aby si&nbsp;mohl klást otázky. Problém tohoto kalného rána byl v&nbsp;tom, že&nbsp;Adrianovy mozkové závity byly zřejmě zality nějakou rychle tuhnoucí kapalinou. Místo aby se&nbsp;probouzely k&nbsp;činnosti, spíše se&nbsp;zdálo, že&nbsp;neurony po&nbsp;krátkém pokusu o&nbsp;vzepjetí k&nbsp;náznaku matné aktivity opět umdlely kdesi na&nbsp;půli cesty.</span></p>
          <p class="chunk" data-nb-ref-number="6" data-nb-words="15" data-nb-chars="90"><span class="idea" data-nb-ref-number="6" id="idea6" data-nb-words="15" data-nb-chars="90">„Tak takhle to&nbsp;skutečně nepůjde, nebo…“ pomyslel si, ještě než se&nbsp;znova propadl do&nbsp;spánku.</span></p>
        </section>
        <section>
          <p class="chunk" data-nb-ref-number="7" data-nb-words="34" data-nb-chars="206"><span class="idea" data-nb-ref-number="7" id="idea7" data-nb-words="34" data-nb-chars="206">Když se&nbsp;probudil podruhé, dívka už&nbsp;byla vzhůru. Pozoroval, jak pomalu vstala z&nbsp;lože, natáhla si&nbsp;černé kalhotky, žluté tričko s&nbsp;nápisem THE SUPERIOR WOMAN a&nbsp;pomalu soukala své dlouhé nohy do&nbsp;tmavých punčoch.</span></p>
          <p class="chunk" data-nb-ref-number="8" data-nb-words="16" data-nb-chars="101"><span class="idea" data-nb-ref-number="8" id="idea8" data-nb-words="16" data-nb-chars="101">„Kdy se&nbsp;zase uvidíme?“ zkusil namátkovou otázku, která by&nbsp;mu&nbsp;mohla něco prozradit o&nbsp;dívčině identitě.</span></p>
          <p class="chunk" data-nb-ref-number="9" data-nb-words="25" data-nb-chars="153"><span class="idea" data-nb-ref-number="9" id="idea9" data-nb-words="25" data-nb-chars="153">„Kdy budeš chtít,“ odvětila, zasmála se&nbsp;a&nbsp;nasoukala se&nbsp;do&nbsp;těsných džínových kalhot. Přejela si&nbsp;rukou po&nbsp;zadečku, jako kdyby si&nbsp;snad chtěla uhladit sukni.</span></p>
          <p class="chunk" data-nb-ref-number="10" data-nb-words="58" data-nb-chars="346"><span class="idea" data-nb-ref-number="10" id="idea10" data-nb-words="58" data-nb-chars="346">„Mohl bys mi&nbsp;dát na&nbsp;taxík,“ řekla ještě. V&nbsp;tom okamžiku si&nbsp;Adrian uvědomil, kdo to&nbsp;je, a&nbsp;scéna pro něj ztratila tajemný půvab. Natolik ho&nbsp;to&nbsp;rozladilo, že&nbsp;by&nbsp;jí&nbsp;nejradši nedal nic, ale nakonec jí&nbsp;bankovku podal. Ano, stále ještě existovaly bankovky, protože lidé pochopili, že&nbsp;nájemným vrahům, žebrákům a&nbsp;prostitutkám je&nbsp;třeba platit v&nbsp;hotovosti.</span></p>
          <p class="chunk" data-nb-ref-number="11" data-nb-words="26" data-nb-chars="154"><span class="idea" data-nb-ref-number="11" id="idea11" data-nb-words="26" data-nb-chars="154">„Papír je&nbsp;prostě papír,“ řekl jeden z&nbsp;amerických prezidentů počátkem století a&nbsp;tento výrok byl o&nbsp;to slavnější, oč&nbsp;méně lidé tušili, jak to&nbsp;vlastně myslel.</span></p>
          <p class="chunk" data-nb-ref-number="12" data-nb-words="21" data-nb-chars="127"><span class="idea" data-nb-ref-number="12" id="idea12" data-nb-words="21" data-nb-chars="127">„Nechápu, proč lidé platí za&nbsp;něco, co&nbsp;by&nbsp;mohli mít zadarmo,“ řekla kdysi Adrianovi jeho manželka, tedy nyní už&nbsp;bývalá manželka.</span></p>
          <p class="chunk" data-nb-ref-number="13" data-nb-words="40" data-nb-chars="237"><span class="idea" data-nb-ref-number="13" id="idea13" data-nb-words="40" data-nb-chars="237">„Protože peníze snižují transakční náklady,“ odvětil jí. „Když odečteš od&nbsp;ceny pohlavního styku peníze, které bys musela dát za&nbsp;večeři pro dva a&nbsp;ještě tu&nbsp;jednu nebo dvě lahve vína v&nbsp;ložnici, nestojí to&nbsp;zas tolik. Úspěch je&nbsp;přitom jistý.“</span></p>
          <p class="chunk" data-nb-ref-number="14" data-nb-words="14" data-nb-chars="86"><span class="idea" data-nb-ref-number="14" id="idea14" data-nb-words="14" data-nb-chars="86">„Ale kde je&nbsp;romantika?“ pohoršila se. „Kam se&nbsp;vytratí hra svádění, radost z&nbsp;dobývání?“</span></p>
          <p class="chunk" data-nb-ref-number="15" data-nb-words="17" data-nb-chars="93"><span class="idea" data-nb-ref-number="15" id="idea15" data-nb-words="17" data-nb-chars="93">„Kdo chce radost ze&nbsp;svádění, svádí. Kdo chce dobývat, dobývá. A&nbsp;kdo chce sex, opatří si&nbsp;sex.“</span></p>
          <p class="chunk" data-nb-ref-number="16" data-nb-words="20" data-nb-chars="117"><span class="idea" data-nb-ref-number="16" id="idea16" data-nb-words="20" data-nb-chars="117">„Nechutné,“ řekla a&nbsp;na čele jí&nbsp;vyvstala vráska. „Doufám, že&nbsp;jsi nikdy neměl nic s&nbsp;nějakou takovou špindírou z&nbsp;ulice.“</span></p>
          <p class="chunk" data-nb-ref-number="17" data-nb-words="19" data-nb-chars="116"><span class="idea" data-nb-ref-number="17" id="idea17" data-nb-words="19" data-nb-chars="116">„Ale jistěže ne, sluníčko,“ ujistil ji&nbsp;a&nbsp;vlastně ani nelhal, protože v&nbsp;těch dobách si&nbsp;skutečně ještě ženy nekupoval.</span></p>
          <p class="chunk" data-nb-ref-number="18" data-nb-words="101" data-nb-chars="610"><span class="idea" data-nb-ref-number="18" id="idea18" data-nb-words="101" data-nb-chars="610">Ale tuhle zrzku, co&nbsp;teď odcházela a&nbsp;loučila se&nbsp;s&nbsp;ním upřímným zvoláním „čau“, jako kdyby to&nbsp;byla dcera, která si&nbsp;odjíždí do&nbsp;hor zalyžovat, tu&nbsp;si&nbsp;koupil. Zaplatil raději hned za&nbsp;celou noc. Jednak si&nbsp;to&nbsp;mohl dovolit a&nbsp;jednak nesnášel pokukování po&nbsp;hodinách, zda už&nbsp;by&nbsp;neměl připlatit. V&nbsp;dávných dobách, které už&nbsp;nemohl pamatovat, byly i&nbsp;telefonní automaty na&nbsp;peníze, kovové mince, a&nbsp;když zakoupená doba hovoru vypršela, dožadoval se&nbsp;automat další platby, jinak byl <em>styk</em> přerušen. O&nbsp;koupeném sexu neměl Adrian valné mínění, ale tak hluboko, aby se&nbsp;ještě frustroval koukáním na&nbsp;displej, přece jen klesnout nechtěl.</span></p>
          <p class="chunk" data-nb-ref-number="19" data-nb-words="34" data-nb-chars="219"><span class="idea" data-nb-ref-number="19" id="idea19" data-nb-words="34" data-nb-chars="219">Koupil si&nbsp;její nohy, boky, ňadra, dokonce i&nbsp;její obličej, vybral si&nbsp;ji&nbsp;vlastně právě podle obličeje, protože ten byl standardně hezký. Hezkých těl bylo mezi pronajímanými ženami hodně, ale pěkných obličejů aby pohledal.</span></p>
          <p class="chunk" data-nb-ref-number="20" data-nb-words="29" data-nb-chars="162"><span class="idea" data-nb-ref-number="20" id="idea20" data-nb-words="29" data-nb-chars="162">Jak se&nbsp;jeho neurony pomalu dostavovaly zpět do&nbsp;služby, vzpomínal si, že&nbsp;mu&nbsp;v&nbsp;noci vykládala cosi o&nbsp;tom, že&nbsp;je&nbsp;studentkou sociologie a&nbsp;tohle je&nbsp;její způsob obživy.</span></p>
          <p class="chunk" data-nb-ref-number="21" data-nb-words="6" data-nb-chars="32"><span class="idea" data-nb-ref-number="21" id="idea21" data-nb-words="6" data-nb-chars="32">„A&nbsp;rodiče to&nbsp;vědí?“ zajímalo ho.</span></p>
          <p class="chunk" data-nb-ref-number="22" data-nb-words="34" data-nb-chars="208"><span class="idea" data-nb-ref-number="22" id="idea22" data-nb-words="34" data-nb-chars="208">„Ne,“ pohodila hlavou a&nbsp;setřásla si&nbsp;načervenalé prameny z&nbsp;nahého ramene. „Některé informace mohou lidem spíše škodit než prospět. Na&nbsp;pravdu má&nbsp;nárok jen ten, kdo ji&nbsp;chce použít k&nbsp;dobrému, jak říkali jezuité.“</span></p>
          <p class="chunk" data-nb-ref-number="23" data-nb-words="12" data-nb-chars="72"><span class="idea" data-nb-ref-number="23" id="idea23" data-nb-words="12" data-nb-chars="72">Asi kdysi studovala na&nbsp;nějakém církevním lyceu, jednom z&nbsp;těch, co&nbsp;zbyla.</span></p>
          <p class="chunk" data-nb-ref-number="24" data-nb-words="43" data-nb-chars="216"><span class="idea" data-nb-ref-number="24" id="idea24" data-nb-words="43" data-nb-chars="216">„Co si&nbsp;myslíš o&nbsp;lidech, kteří si&nbsp;tě&nbsp;koupí?“ zeptal se&nbsp;jí, když bylo po&nbsp;všem a&nbsp;ona se&nbsp;k&nbsp;němu přitulila, protože úkon tulení byl zřejmě v&nbsp;ceně. Věděl, že&nbsp;mu&nbsp;neřekne buď nic, nebo odpoví něco ve&nbsp;stylu „lidé jsou různí“.</span></p>
          <p class="chunk" data-nb-ref-number="25" data-nb-words="8" data-nb-chars="51"><span class="idea" data-nb-ref-number="25" id="idea25" data-nb-words="8" data-nb-chars="51">„Přijde na&nbsp;to,“ pokrčila rameny. „Lidé jsou různí.“</span></p>
          <p class="chunk" data-nb-ref-number="26" data-nb-words="25" data-nb-chars="150"><span class="idea" data-nb-ref-number="26" id="idea26" data-nb-words="25" data-nb-chars="150">„Já vím, že&nbsp;jsem si&nbsp;od&nbsp;tebe koupil sexuální služby, a&nbsp;ne zpověď,“ nenechal se&nbsp;odbýt, „ale kde končí tvoje profesionalita a&nbsp;začíná osobní autenticita?“</span></p>
          <p class="chunk" data-nb-ref-number="27" data-nb-words="9" data-nb-chars="54"><span class="idea" data-nb-ref-number="27" id="idea27" data-nb-words="9" data-nb-chars="54">„Osobní co?“ nepochopila a&nbsp;přejela mu&nbsp;dlaní po&nbsp;stehně.</span></p>
          <p class="chunk" data-nb-ref-number="28" data-nb-words="62" data-nb-chars="353"><span class="idea" data-nb-ref-number="28" id="idea28" data-nb-words="62" data-nb-chars="353">„No tak nic,“ řekl zklamaně. Mohl si&nbsp;přece domyslet, že&nbsp;profesio­nálka musí být loajální ke&nbsp;všem zákazníkům. Kdyby přímo řekla, že&nbsp;jsou jí&nbsp;někteří zákazníci odporní, že&nbsp;se&nbsp;jí&nbsp;z&nbsp;nich chce zvracet, že&nbsp;se&nbsp;po&nbsp;aktu s&nbsp;nimi ještě půl dne drhne nějakým speciálním mýdlem, implicitně by&nbsp;přiznala, že&nbsp;by&nbsp;jí&nbsp;nebo některé z&nbsp;jejích kolegyň mohl být odporný i&nbsp;Adrian.</span></p>
          <p class="chunk" data-nb-ref-number="29" data-nb-words="34" data-nb-chars="208"><span class="idea" data-nb-ref-number="29" id="idea29" data-nb-words="34" data-nb-chars="208">„Čau, čau,“ řekla ještě a&nbsp;zamávala mu&nbsp;od&nbsp;vchodu hotelového pokoje. Zamávání už&nbsp;jistě v&nbsp;ceně nebylo. Třeba to&nbsp;byl takový osobní bonus. Asi jako když prodavačka prohodí se&nbsp;zákazníkem dobrovolně tři slova navíc.</span></p>
          <p class="chunk" data-nb-ref-number="30" data-nb-words="35" data-nb-chars="219"><span class="idea" data-nb-ref-number="30" id="idea30" data-nb-words="35" data-nb-chars="219">V&nbsp;každém případě si&nbsp;dívka peníze zastrčila dosti nedbale do&nbsp;zadní kapsičky džínových kalhot už&nbsp;v&nbsp;noci, takže to&nbsp;možná byl jakýsi projev ne-li sympatie, tak aspoň spřízněnosti, jaká občas bývá mezi prodejcem a&nbsp;kupujícím.</span></p>
        </section>
        <section>
          <p class="chunk" data-nb-ref-number="31" data-nb-words="30" data-nb-chars="201"><span class="idea" data-nb-ref-number="31" id="idea31" data-nb-words="30" data-nb-chars="201">Jedním z&nbsp;bludů, kterému se&nbsp;Adrian vždy vysmíval, je&nbsp;představa, že&nbsp;ty&nbsp;nejintimnější věci svěřujeme svým nejbližším. Ne, usoudil, neříkáme je&nbsp;ani manželkám, ani manželům, dokonce ani přátelům a&nbsp;milenkám.</span></p>
          <p class="chunk" data-nb-ref-number="32" data-nb-words="10" data-nb-chars="58"><span class="idea" data-nb-ref-number="32" id="idea32" data-nb-words="10" data-nb-chars="58">„Tak komu?“ zeptal se&nbsp;ho&nbsp;jednou na&nbsp;večeři jeho nakladatel.</span></p>
          <p class="chunk" data-nb-ref-number="33" data-nb-words="41" data-nb-chars="258"><span class="idea" data-nb-ref-number="33" id="idea33" data-nb-words="41" data-nb-chars="258">„To je&nbsp;právě to,“ zasmál se&nbsp;mezi dvěma doušky whisky Adrian. „Nikomu. Nebo lidem, které potkáváme zcela náhodou. Opilé ženě v&nbsp;KFC, která kolem sebe drobí muffin, nebo stevardce v&nbsp;super-jetu, které před půl hodinou bouřka rozházela plastové talířky s&nbsp;jídlem.“</span></p>
          <p class="chunk" data-nb-ref-number="34" data-nb-words="41" data-nb-chars="291"><span class="idea" data-nb-ref-number="34" id="idea34" data-nb-words="41" data-nb-chars="291">Tehdy ještě Adrian netušil, že&nbsp;ty&nbsp;skutečně důležité a&nbsp;intimní záležitosti muži prozrazují ženám, které si&nbsp;koupili. Muž, který byl považován za&nbsp;jednoho z&nbsp;pěti nejcyničtějších autorů století, si&nbsp;nedokázal představit, že&nbsp;bude jednou traumata svého úspěšného života vykládat pronajatým dívčinám.</span></p>
          <p class="chunk" data-nb-ref-number="35" data-nb-words="97" data-nb-chars="593"><span class="idea" data-nb-ref-number="35" id="idea35" data-nb-words="97" data-nb-chars="593">„Největší tajemství můžeme říci jen tomu, kdo nás nezná, komu jsme lhostejní, kdo odejde a&nbsp;už se&nbsp;nikdy nevrátí,“ napsal si&nbsp;pak do&nbsp;svého zřídka dopisovaného deníku. Protože právem předpokládal, že&nbsp;jej jednou někdo najde a&nbsp;bude publikovat, přidal ještě hluboké vysvětlení. „U&nbsp;takového člověka už&nbsp;nikdy nehrozí nebezpečí, že&nbsp;pravdu použije proti nám, že&nbsp;nás bude chtít vydírat nebo zachránit. Prostitutce můžete říci, že&nbsp;nenávidíte svého otce, matku, manželku a&nbsp;děti, a&nbsp;nic se&nbsp;neděje, protože pro ni&nbsp;je&nbsp;otec sice otec, ale jinak je&nbsp;to&nbsp;pouze slovo, chvění vzduchu, které pro ni&nbsp;nemá žádný význam.“</span></p>
        </section>
        <section>
          <p class="chunk" data-nb-ref-number="36" data-nb-words="100" data-nb-chars="608"><span class="idea" data-nb-ref-number="36" id="idea36" data-nb-words="100" data-nb-chars="608">Jedno z&nbsp;traumat, která Adrian nesvěřil ani prodejné ženštině, byla akce, jíž se&nbsp;musel účastnit. Byl to&nbsp;jeden z&nbsp;obskurních kongresů spisovatelů, který by&nbsp;se&nbsp;snad dal ještě přežít, kdyby se&nbsp;nekonal v&nbsp;Berlíně a&nbsp;kdyby se&nbsp;pořadatelé tolik nesnažili. Poté, co&nbsp;se&nbsp;svět po&nbsp;několika úderech dějin roztříštil na&nbsp;kusy držící pohromadě snad už&nbsp;jen proto, aby se&nbsp;lidé mohli navzájem nenávidět, patřil Berlín stále ještě k&nbsp;místům, kde nepanoval ani hlad, ani žádný z&nbsp;orientálních despotů. Ti&nbsp;se&nbsp;v&nbsp;posledních třiceti letech vyrojili jako mouchy nad hromadou hnoje, a&nbsp;čím byli barevnější a&nbsp;více bzučeli, tím byli odpornější.</span></p>
          <p class="chunk" data-nb-ref-number="37" data-nb-words="77" data-nb-chars="509"><span class="idea" data-nb-ref-number="37" id="idea37" data-nb-words="77" data-nb-chars="509">Jíst bylo co&nbsp;a&nbsp;pít také. Hostesky byly stejně půvabné jako na&nbsp;kterémkoli jiném kongresu spisovatelů. Projevy rozpatlávající do&nbsp;úmoru problémy světové etiky a&nbsp;intelektuální odpovědnosti byly sice velmi dlouhé, ale nikoli delší než jindy. Ani německá důkladnost, která veškeré dění spoutala do&nbsp;sekcí a&nbsp;podsekcí, seminářů a&nbsp;diskusních panelů, by&nbsp;na&nbsp;pocit otrávenosti ještě nestačila. Ne, Adrianův problém byl v&nbsp;něčem jiném. Už&nbsp;ho&nbsp;to&nbsp;prostě nebavilo a&nbsp;sterilní kulisa metropole k&nbsp;pocitu znechucení jen přispívala.</span></p>
          <p class="chunk" data-nb-ref-number="38" data-nb-words="80" data-nb-chars="532"><span class="idea" data-nb-ref-number="38" id="idea38" data-nb-words="80" data-nb-chars="532">V&nbsp;ložnici hotelového apartmá viselo na&nbsp;stěně zrcadlo, ve&nbsp;kterém se&nbsp;každé ráno a&nbsp;večer nahý prohlížel. Výsledkem analýzy bylo konstatování, že&nbsp;nedlouho před čtyřicítkou se&nbsp;hodinová kolečka jeho stroje již poněkud otupila. Pozorně sledoval všechny změny na&nbsp;kůži, jednotlivé&nbsp;– byť dosud téměř neviditelné&nbsp;– bílé vlasy, úbytek svalové hmoty, přírůstek tuku v&nbsp;oblasti břišní. Adrianovi se&nbsp;zdálo, že&nbsp;penis vypadá stejně, jako vypadal, když mu&nbsp;bylo sedmnáct, jenomže původní exemplář neměl k&nbsp;dispozici, takže to&nbsp;nemohl objektivně porovnat.</span></p>
          <p class="chunk" data-nb-ref-number="39" data-nb-words="14" data-nb-chars="87"><span class="idea" data-nb-ref-number="39" id="idea39" data-nb-words="14" data-nb-chars="87">„Máte pocit, že&nbsp;jste na&nbsp;vrcholu své dráhy?“ zeptala se&nbsp;ho&nbsp;přede­včírem jedna novinářka.</span></p>
          <p class="chunk" data-nb-ref-number="40" data-nb-words="12" data-nb-chars="63"><span class="idea" data-nb-ref-number="40" id="idea40" data-nb-words="12" data-nb-chars="63">„To už&nbsp;by&nbsp;mě&nbsp;čekal jenom sestup, nemyslíte?“ pokusil se&nbsp;o&nbsp;žert.</span></p>
          <p class="chunk" data-nb-ref-number="41" data-nb-words="17" data-nb-chars="98"><span class="idea" data-nb-ref-number="41" id="idea41" data-nb-words="17" data-nb-chars="98">„Opravdu si&nbsp;ale myslíte, že&nbsp;ještě někdy napíšete něco, co&nbsp;překoná váš román <em>Vražda má&nbsp;svůj půvab</em>?“</span></p>
          <p class="chunk" data-nb-ref-number="42" data-nb-words="28" data-nb-chars="164"><span class="idea" data-nb-ref-number="42" id="idea42" data-nb-words="28" data-nb-chars="164">V&nbsp;duchu už&nbsp;novinářku obnažil, pronikl do&nbsp;ní&nbsp;a&nbsp;nechal ji&nbsp;bezmocně sténat, ale protože nic z&nbsp;těchto pocitů nemohl vyjádřit, řekl jen: „Můj velký román teprve přijde.“</span></p>
          <p class="chunk" data-nb-ref-number="43" data-nb-words="15" data-nb-chars="82"><span class="idea" data-nb-ref-number="43" id="idea43" data-nb-words="15" data-nb-chars="82">Vlastně se&nbsp;mu&nbsp;chtělo říci, že&nbsp;jeho <em>velká soulož</em> teprve přijde, a&nbsp;málem se&nbsp;přeřekl.</span></p>
          <p class="chunk" data-nb-ref-number="44" data-nb-words="65" data-nb-chars="411"><span class="idea" data-nb-ref-number="44" id="idea44" data-nb-words="65" data-nb-chars="411">Kromě bytostí z&nbsp;kulturních rubrik, které nebylo možno svést, protože zběsile poletovaly od&nbsp;autora k&nbsp;autorovi jako geneticky upravené včely z&nbsp;květu na&nbsp;květ a&nbsp;nedaly nikomu příležitost k&nbsp;erotické hře, vzbuzovalo během kongresu Adrianovu úzkost nasolené kyselé maso. Adrian se&nbsp;domníval, že&nbsp;je&nbsp;to&nbsp;německá specialita, kterou tu&nbsp;vaří po&nbsp;staletí, ale pak se&nbsp;dozvěděl, že&nbsp;je&nbsp;to&nbsp;módní výkřik posledních dvou desítek let.</span></p>
          <p class="chunk" data-nb-ref-number="45" data-nb-words="46" data-nb-chars="351"><span class="idea" data-nb-ref-number="45" id="idea45" data-nb-words="46" data-nb-chars="351">K&nbsp;zakoupení služeb nevěstky Adriana přiměly dvě okolnosti. Předně přednáška irského filozofa O’Keefa o&nbsp;hyperstrukturalismu, které vůbec nerozuměl a&nbsp;která trvala sedmdesát devět minut (postarší černošský spisovatel z&nbsp;Jihoafrického císařství při ní&nbsp;usnul a&nbsp;několikrát dost slyšitelně zachrápal). Druhou okolností byla dávka onoho soleného kyselého masa.</span></p>
          <p class="chunk" data-nb-ref-number="46" data-nb-words="24" data-nb-chars="130"><span class="idea" data-nb-ref-number="46" id="idea46" data-nb-words="24" data-nb-chars="130">„Z&nbsp;jakého je&nbsp;to&nbsp;zvířete?“ zeptal se&nbsp;jedné hostesky, která si&nbsp;vydělávala na&nbsp;chléb vezdejší tím, že&nbsp;stála v&nbsp;rohu sálu a&nbsp;usmívala se.</span></p>
          <p class="chunk" data-nb-ref-number="47" data-nb-words="28" data-nb-chars="161"><span class="idea" data-nb-ref-number="47" id="idea47" data-nb-words="28" data-nb-chars="161">„To je&nbsp;vakuované tulení maso,“ pravila, aniž hnula brvou. Kdyby řekla, že&nbsp;to&nbsp;vyrobili z&nbsp;její pravé hýždě, znělo by&nbsp;to&nbsp;asi stejně neza­ujatě a&nbsp;k&nbsp;podniku loajálně.</span></p>
          <p class="chunk" data-nb-ref-number="48" data-nb-words="15" data-nb-chars="95"><span class="idea" data-nb-ref-number="48" id="idea48" data-nb-words="15" data-nb-chars="95">„Ach tak, vakuované,“ potřásl Adrian hlavou. Měl pocit, že&nbsp;mu&nbsp;zaškubaly svaly kolem levého oka.</span></p>
          <p class="chunk" data-nb-ref-number="49" data-nb-words="23" data-nb-chars="151"><span class="idea" data-nb-ref-number="49" id="idea49" data-nb-words="23" data-nb-chars="151">Světlým okamžikem byl pouze krátký rozhovor, který absolvoval s&nbsp;Erikou Bergovou, filmovou hvězdou, od&nbsp;níž neviděl jediný film, ale tušil, že&nbsp;je&nbsp;slavná.</span></p>
          <p class="chunk" data-nb-ref-number="50" data-nb-words="13" data-nb-chars="90"><span class="idea" data-nb-ref-number="50" id="idea50" data-nb-words="13" data-nb-chars="90">Pozoroval ji, jak si&nbsp;zapálila velmi lesklým zapalovačem dlouhou cigaretu v&nbsp;dřevěné špičce.</span></p>
          <p class="chunk" data-nb-ref-number="51" data-nb-words="43" data-nb-chars="256"><span class="idea" data-nb-ref-number="51" id="idea51" data-nb-words="43" data-nb-chars="256">„Ano, je&nbsp;to&nbsp;zlato,“ usmála se, když si&nbsp;všimla, jak se&nbsp;spisovatelův pohled zapíchl do&nbsp;přístrojku. „Já věřím ve&nbsp;zlato. Vy&nbsp;ne?“ Zacvakla pouzdro na&nbsp;cigarety, pro změnu stříbrné, a&nbsp;Adrianovi ten pohyb hodil do&nbsp;tváře takový záblesk světla, až&nbsp;byl nucen mrknout.</span></p>
          <p class="chunk" data-nb-ref-number="52" data-nb-words="7" data-nb-chars="46"><span class="idea" data-nb-ref-number="52" id="idea52" data-nb-words="7" data-nb-chars="46">„Nikdy jsem neměl příležitost o&nbsp;tom uvažovat.“</span></p>
          <p class="chunk" data-nb-ref-number="53" data-nb-words="28" data-nb-chars="181"><span class="idea" data-nb-ref-number="53" id="idea53" data-nb-words="28" data-nb-chars="181">„Neříkejte, že&nbsp;jste chudý,“ zasmála se&nbsp;a&nbsp;uhladila si&nbsp;krátké lososové šaty jakoby střižené z&nbsp;jediného kusu látky, bez sebemenšího vzoru, a&nbsp;právě proto odhalující všechny křivky těla.</span></p>
          <p class="chunk" data-nb-ref-number="54" data-nb-words="12" data-nb-chars="89"><span class="idea" data-nb-ref-number="54" id="idea54" data-nb-words="12" data-nb-chars="89">„Chudoba je&nbsp;mi&nbsp;odporná,“ přiznal. „Ale nepotřebuji se&nbsp;obklopovat atributy svého úspěchu.“</span></p>
          <p class="chunk" data-nb-ref-number="55" data-nb-words="16" data-nb-chars="89"><span class="idea" data-nb-ref-number="55" id="idea55" data-nb-words="16" data-nb-chars="89">Ušklíbla se&nbsp;a&nbsp;Adrian usoudil, že&nbsp;pokud chce této noci ženu, bude jednodušší si&nbsp;ji&nbsp;koupit.</span></p>
        </section>
        <section>
          <p class="chunk" data-nb-ref-number="56" data-nb-words="100" data-nb-chars="621"><span class="idea" data-nb-ref-number="56" id="idea56" data-nb-words="100" data-nb-chars="621">Matně se&nbsp;pak rozpomínal na&nbsp;včerejší večer a&nbsp;uvědomil si, že&nbsp;už&nbsp;je&nbsp;bohužel zase ráno a&nbsp;jeho utrpení bude pokračovat. Na&nbsp;programu bylo několik obzvláště nestravitelných přednášek lidí, kteří se&nbsp;domnívali, že&nbsp;jsou spisovatelé, dále pak několika dalších, kteří sami sebe označovali za&nbsp;literární teoretiky. Ty&nbsp;Adrian pokládal za&nbsp;ještě odpudivější. Každá doba má&nbsp;specifický typ parazitů, pomyslel si. Toto století je&nbsp;nalezlo v&nbsp;příživnících, kteří svá kusadla zanořili do&nbsp;každé vydané knihy, aby mohli zničit nejdříve ji&nbsp;a&nbsp;potom autora. Ne&nbsp;však zcela, nýbrž tak, aby přežil a&nbsp;ještě něco napsal, a&nbsp;bylo tedy možno ho&nbsp;znovu týrat.</span></p>
          <p class="chunk" data-nb-ref-number="57" data-nb-words="50" data-nb-chars="346"><span class="idea" data-nb-ref-number="57" id="idea57" data-nb-words="50" data-nb-chars="346">S&nbsp;touto temnou perspektivou vlezl do&nbsp;sprchy a&nbsp;dotkl se&nbsp;rukou čidla. Očekával proud osvěžující vody, který ho&nbsp;aspoň na&nbsp;chvilku zbaví představy strašlivých starců se&nbsp;zažloutlými zuby neuroticky cvakajících propisovačkami a&nbsp;také žen v&nbsp;přechodu a&nbsp;literárních pijavic, které svůj život zasvětily pronásledování právě takových spisovatelů, jako byl on.</span></p>
          <p class="chunk" data-nb-ref-number="58" data-nb-words="35" data-nb-chars="210"><span class="idea" data-nb-ref-number="58" id="idea58" data-nb-words="35" data-nb-chars="210">Opakoval ještě jednou pohyb rukou směrem k&nbsp;čidlu a&nbsp;čekal na&nbsp;spásnou vláhu. Nestalo se&nbsp;však nic. Sprcha vydala zvuk, který se&nbsp;ze&nbsp;všeho nejvíce podobal propíchnutí plážového míče. To&nbsp;bylo všechno. Ani kapka vody.</span></p>
          <p class="chunk" data-nb-ref-number="59" data-nb-words="109" data-nb-chars="688"><span class="idea" data-nb-ref-number="59" id="idea59" data-nb-words="109" data-nb-chars="688">Adrian vylezl ven, našel v&nbsp;příručním zavazadle hygienický ubrou­sek, který si&nbsp;schoval ještě z&nbsp;letadla&nbsp;– schovával si&nbsp;na&nbsp;cestách totiž všechno, co&nbsp;nějak souviselo s&nbsp;letadly, byl to&nbsp;takový jeho rituál&nbsp;–, spěšně si&nbsp;otřel aspoň obličej a&nbsp;intimní partie a&nbsp;pomalu se&nbsp;oblékl. Pak vyhlédl na&nbsp;chodbu. Zahlédl pouze jednoho z&nbsp;delegátů, jistého holandského autora, jehož často pronášeným heslem bylo, že&nbsp;„pstruh na&nbsp;másle nikdy neuškodí“. Adrian to&nbsp;nejdřív pokládal za&nbsp;metaforu, která nějak souvisí s&nbsp;moudrostí přímořských národů, ale pak zjistil, že&nbsp;to&nbsp;Holanďan zřejmě myslí doslova. Protože na&nbsp;tuto pravdu nebylo co&nbsp;říci a&nbsp;nijak dál neobohacovala asociace, nikdo s&nbsp;ním nevstupoval do&nbsp;hlubší debaty.</span></p>
          <p class="chunk" data-nb-ref-number="60" data-nb-words="40" data-nb-chars="239"><span class="idea" data-nb-ref-number="60" id="idea60" data-nb-words="40" data-nb-chars="239">Počkal, až&nbsp;Holanďan zmizel na&nbsp;schodišti, aby si&nbsp;nemusel vyslechnout žádné moudro týkající se&nbsp;ryb, a&nbsp;poté se&nbsp;odhodlal sestoupit do&nbsp;salonku v&nbsp;přízemí. Když sešel o&nbsp;patro níž, všiml si&nbsp;muže v&nbsp;tmavomodré kombinéze s&nbsp;brašnou nástrojů na&nbsp;rameni.</span></p>
          <p class="chunk" data-nb-ref-number="61" data-nb-words="8" data-nb-chars="50"><span class="idea" data-nb-ref-number="61" id="idea61" data-nb-words="8" data-nb-chars="50">„Poslyšte, nejde mi&nbsp;voda ve&nbsp;sprše,“ postěžoval si.</span></p>
          <p class="chunk" data-nb-ref-number="62" data-nb-words="10" data-nb-chars="59"><span class="idea" data-nb-ref-number="62" id="idea62" data-nb-words="10" data-nb-chars="59">Muž se&nbsp;zatvářil nechápavě. Adrian pochopil, že&nbsp;je&nbsp;v&nbsp;cizině.</span></p>
          <p class="chunk" data-nb-ref-number="63" data-nb-words="23" data-nb-chars="149"><span class="idea" data-nb-ref-number="63" id="idea63" data-nb-words="23" data-nb-chars="149">„Meine Dusche funkzioniert nicht,“ zkusil to&nbsp;německy, ačkoliv měl při použití tohoto jazyka vždy pocit, že&nbsp;jede po&nbsp;zadku z&nbsp;vysokých dřevěných schodů.</span></p>
          <p class="chunk" data-nb-ref-number="64" data-nb-words="20" data-nb-chars="121"><span class="idea" data-nb-ref-number="64" id="idea64" data-nb-words="20" data-nb-chars="121">„Scheisse,“ pravil mužík. „Ich weiss. In&nbsp;diesem Haus ist alles kaputt. Aber wir machen das sehr bald. Ganz sicher, Herr.“</span></p>
          <p class="chunk" data-nb-ref-number="65" data-nb-words="40" data-nb-chars="243"><span class="idea" data-nb-ref-number="65" id="idea65" data-nb-words="40" data-nb-chars="243">Adrian pochopil, že&nbsp;slovo <em>kaputt</em> vyjadřuje přesně situaci, a&nbsp;doufal, že&nbsp;aspoň personál v&nbsp;kuchyni má&nbsp;pár hrnků vody, aby mu&nbsp;připravil ranní kávu. Bez té&nbsp;by&nbsp;byl totiž podoben Leninovi stále ještě snícímu svůj sen v&nbsp;útrobách moskevského mauzolea.</span></p>
          <p class="chunk" data-nb-ref-number="66" data-nb-words="16" data-nb-chars="94"><span class="idea" data-nb-ref-number="66" id="idea66" data-nb-words="16" data-nb-chars="94">„Prasklo tu&nbsp;potrubí,“ řekl ještě muž v&nbsp;modrém. „Budu k&nbsp;tomu muset nějak přidrátovat kus gumy.“</span></p>
          <p class="chunk" data-nb-ref-number="67" data-nb-words="10" data-nb-chars="71"><span class="idea" data-nb-ref-number="67" id="idea67" data-nb-words="10" data-nb-chars="71">Adrianovi se&nbsp;takový výrok nějak nehodil k&nbsp;pověstné německé důkladnosti.</span></p>
          <p class="chunk" data-nb-ref-number="68" data-nb-words="19" data-nb-chars="122"><span class="idea" data-nb-ref-number="68" id="idea68" data-nb-words="19" data-nb-chars="122">„Slyšel jsem správně? Žijeme v&nbsp;polovině jednadvacátého století a&nbsp;vy chcete někam <em>přidrátovat kus gumy</em>? A&nbsp;navíc <em>v</em>&nbsp;<em>Berlíně</em>?“</span></p>
          <p class="chunk" data-nb-ref-number="69" data-nb-words="80" data-nb-chars="521"><span class="idea" data-nb-ref-number="69" id="idea69" data-nb-words="80" data-nb-chars="521">„Scheisse,“ řekl muž v&nbsp;montérkách. „Já vám to&nbsp;řeknu asi takhle. Kdyby Goethovi nebo Schillerovi, Fichtemu, Nietzschemu, Herderovi, Schleiermacherovi, Stefanu Georgovi nebo někomu podobnému praskla voda v&nbsp;hajzlu, taky by&nbsp;to&nbsp;přidrátovali. Sám G.&nbsp;W.&nbsp;F. Hegel by&nbsp;při vinutí drátu kolem trubky mohl uvažovat o&nbsp;tezi, antitezi a&nbsp;syntezi. Spirálovitě a&nbsp;stále vzhůru. Jako pruský duch. Chci říci absolutní duch dějin. Až&nbsp;by&nbsp;se&nbsp;nakonec uskutečnil v&nbsp;dokonalé formě na&nbsp;německé záchodové trubce. Jaksi by&nbsp;se&nbsp;tam absolutně <em>emanoval</em>_.“_</span></p>
          <p class="chunk" data-nb-ref-number="70" data-nb-words="5" data-nb-chars="31"><span class="idea" data-nb-ref-number="70" id="idea70" data-nb-words="5" data-nb-chars="31">„Asi máte pravdu,“ řekl Adrian.</span></p>
          <p class="chunk" data-nb-ref-number="71" data-nb-words="2" data-nb-chars="11"><span class="idea" data-nb-ref-number="71" id="idea71" data-nb-words="2" data-nb-chars="11">Muž pokývl.</span></p>
          <p class="chunk" data-nb-ref-number="72" data-nb-words="43" data-nb-chars="272"><span class="idea" data-nb-ref-number="72" id="idea72" data-nb-words="43" data-nb-chars="272">„Hegel totiž&nbsp;– na&nbsp;rozdíl od&nbsp;takového autora, jakým byl Berkeley&nbsp;– správně poznamenal, že&nbsp;věci existují nezávisle na&nbsp;tom, zda o&nbsp;nich máme vědění nebo zkušenost. Například tato prasklina, o&nbsp;které samozřejmě víte, ale vědět byste nemusel, existuje nezávisle na&nbsp;vašem vědomí.“</span></p>
          <p class="chunk" data-nb-ref-number="73" data-nb-words="8" data-nb-chars="55"><span class="idea" data-nb-ref-number="73" id="idea73" data-nb-words="8" data-nb-chars="55">„Německá schopnost vidět pod povrch věcí mě&nbsp;fascinuje.“</span></p>
          <p class="chunk" data-nb-ref-number="74" data-nb-words="90" data-nb-chars="573"><span class="idea" data-nb-ref-number="74" id="idea74" data-nb-words="90" data-nb-chars="573">Muže v&nbsp;montérkách takové uznání zjevně potěšilo. „Kdyby Sieg­fried viděl kanoucí rosu na&nbsp;germánském potrubí, vzal by&nbsp;několik krůpějí německého kovu, vytáhl by&nbsp;z&nbsp;nich drát a&nbsp;kusem syntetického kaučuku, neboť my&nbsp;jsme neměli přirozený kaučuk ze&nbsp;zámořských kolonií, by&nbsp;ono narušení napravil. Kdyby se&nbsp;Heinrich, Thomas a&nbsp;Klaus Mannové brodili v&nbsp;mokrých sračkách, v&nbsp;zájmu humanismu by&nbsp;vzali drát a&nbsp;učinili několik závitů. Určitě i&nbsp;Bertolt Brecht, Stefan Zweig, Heinrich Böll nebo Günter Grass by&nbsp;vzali kus gumy, přitiskli by&nbsp;ho&nbsp;na&nbsp;tu&nbsp;prasklou trubku a&nbsp;omotali hliníkovým drátem.“</span></p>
          <p class="chunk" data-nb-ref-number="75" data-nb-words="5" data-nb-chars="36"><span class="idea" data-nb-ref-number="75" id="idea75" data-nb-words="5" data-nb-chars="36">„Proč hliníkovým?“ zeptal se&nbsp;Adrian.</span></p>
          <p class="chunk" data-nb-ref-number="76" data-nb-words="41" data-nb-chars="265"><span class="idea" data-nb-ref-number="76" id="idea76" data-nb-words="41" data-nb-chars="265">„Protože měděný oxiduje a&nbsp;časem se&nbsp;celý rozpadne, zatímco hliník nikoli. Ten oxiduje pouze na&nbsp;povrchu. V&nbsp;elektrickém připojení je&nbsp;to&nbsp;problém, protože hliník stisknutý pod hlavičkou šroubu teče a&nbsp;měď nikoli, ale pro účely pouhého mechanického připojení je&nbsp;to&nbsp;jedno.“</span></p>
          <p class="chunk" data-nb-ref-number="77" data-nb-words="9" data-nb-chars="51"><span class="idea" data-nb-ref-number="77" id="idea77" data-nb-words="9" data-nb-chars="51">„A&nbsp;ocel? Je&nbsp;snad nějaký germánštější kov než ocel?“</span></p>
          <p class="chunk" data-nb-ref-number="78" data-nb-words="27" data-nb-chars="172"><span class="idea" data-nb-ref-number="78" id="idea78" data-nb-words="27" data-nb-chars="172">„Ocelový drát je&nbsp;příliš tvrdý. My&nbsp;Němci nakonec vždycky narazíme na&nbsp;hranice přírodních zákonů. I&nbsp;když&nbsp;– kdo postavil raketu, která vynesla prvního člověka na&nbsp;Měsíc? Němec.“</span></p>
          <p class="chunk" data-nb-ref-number="79" data-nb-words="37" data-nb-chars="222"><span class="idea" data-nb-ref-number="79" id="idea79" data-nb-words="37" data-nb-chars="222">„Řekněte mi, žiji v&nbsp;zemi, která se&nbsp;chlubí tím, že&nbsp;prostá žena tam v&nbsp;patnáctém století znala bibli lépe než italští biskupové. Jak je&nbsp;možné, že&nbsp;německý montér rozmlouvá tak, jako kdyby právě vyšel z&nbsp;posluchárny univerzity?“</span></p>
          <p class="chunk" data-nb-ref-number="80" data-nb-words="23" data-nb-chars="132"><span class="idea" data-nb-ref-number="80" id="idea80" data-nb-words="23" data-nb-chars="132">„My jsme kulturní národ, mein Herr,“ řekl montér a&nbsp;pohodil si&nbsp;brašnou na&nbsp;rameni takovým způsobem, jako by&nbsp;to&nbsp;byla puška s&nbsp;bajonetem.</span></p>
          <p class="chunk" data-nb-ref-number="81" data-nb-words="25" data-nb-chars="150"><span class="idea" data-nb-ref-number="81" id="idea81" data-nb-words="25" data-nb-chars="150">Adrian byl nadšen a&nbsp;těšil se, že&nbsp;ho&nbsp;duch německého národa poučí o&nbsp;dalších hlubších aspektech vinutí drátu na&nbsp;prasklém potrubí, ale osud rozhodl jinak.</span></p>
          <p class="chunk" data-nb-ref-number="82" data-nb-words="64" data-nb-chars="380"><span class="idea" data-nb-ref-number="82" id="idea82" data-nb-words="64" data-nb-chars="380">Muž v&nbsp;modrém shodil brašnu na&nbsp;zem, až&nbsp;to&nbsp;zařinčelo, a&nbsp;sňal ze&nbsp;dveří toalety na&nbsp;chodbě červený nápis <em>Ausser Betrieb</em>_,_ neboli že&nbsp;místnost úlevy nefunguje, odemkl ji&nbsp;univerzálním klíčem a&nbsp;hodlal vstoupit dovnitř, když tu&nbsp;se&nbsp;z&nbsp;jednoho z&nbsp;pokojů kdesi vzadu na&nbsp;chodbě ozval hrozný výkřik, asi jako kdyby tam zaživa stahovali z&nbsp;kůže vzteklou kočku. Opravář i&nbsp;Adrian pohlédli tím směrem.</span></p>
          <p class="chunk" data-nb-ref-number="83" data-nb-words="49" data-nb-chars="312"><span class="idea" data-nb-ref-number="83" id="idea83" data-nb-words="49" data-nb-chars="312">„Někdo tam má&nbsp;problém,“ nadhodil spisovatel, ale cosi v&nbsp;tónu onoho zvolání ho&nbsp;nenechalo klidným. Vydal se&nbsp;rychlými kroky chodbou, až&nbsp;dorazil na&nbsp;konec. Po&nbsp;jeho levé ruce byly tři pokoje, ale výkřik se&nbsp;ozval s&nbsp;největší pravděpodobností z&nbsp;pootevřených dveří velkého apartmá vpravo. Lehce zaťukal a&nbsp;vstoupil dovnitř.</span></p>
          <p class="chunk" data-nb-ref-number="84" data-nb-words="12" data-nb-chars="78"><span class="idea" data-nb-ref-number="84" id="idea84" data-nb-words="12" data-nb-chars="78">Pohled, který se&nbsp;mu&nbsp;naskytl, předčil všechny scény z&nbsp;jeho detektivních románů.</span></p>
          <p class="chunk" data-nb-ref-number="85" data-nb-words="55" data-nb-chars="324"><span class="idea" data-nb-ref-number="85" id="idea85" data-nb-words="55" data-nb-chars="324">Na&nbsp;koberci spatřil v&nbsp;kaluži krve tělo staršího muže s&nbsp;proříznutým hrdlem. Asi dva metry od&nbsp;mrtvoly ležel na&nbsp;zemi revolver. Výkřik však zcela zjevně nevydala oběť násilného činu, ale pokojská, která strnule zírala na&nbsp;tělo a&nbsp;v&nbsp;jedné ruce svírala klíč a&nbsp;v&nbsp;druhé přenosný vysavač značky UNY, jaký se&nbsp;většinou používá v&nbsp;hotelích.</span></p>
          <p class="chunk" data-nb-ref-number="86" data-nb-words="15" data-nb-chars="87"><span class="idea" data-nb-ref-number="86" id="idea86" data-nb-words="15" data-nb-chars="87">„Do prdele,“ hlesl Adrian. Tím se&nbsp;pokojská probrala a&nbsp;začala ze&nbsp;sebe chrlit proud slov.</span></p>
          <p class="chunk" data-nb-ref-number="87" data-nb-words="82" data-nb-chars="443"><span class="idea" data-nb-ref-number="87" id="idea87" data-nb-words="82" data-nb-chars="443">„Už tady tak byl, vážně, už&nbsp;tady tak byl, když jsem přišla, já&nbsp;chtěla jenom vysávat, nikdo se&nbsp;neozýval, jinak bych si&nbsp;neodemykala a&nbsp;nechodila dovnitř, kdybych věděla, že&nbsp;tu&nbsp;někdo je, ale nikdo se&nbsp;neozval, když jsem klepala, tak jsem šla dovnitř a&nbsp;už tady vážně takhle ležel, vy&nbsp;mi&nbsp;to&nbsp;přece můžete dosvědčit, že&nbsp;jo, takhle tady ležel a&nbsp;já chtěla jenom vysávat, já&nbsp;tady normálně vždycky vysávám v&nbsp;tuhle dobu a&nbsp;nikdo tu&nbsp;nikdy není, až&nbsp;teď, a&nbsp;já…“</span></p>
          <p class="chunk" data-nb-ref-number="88" data-nb-words="7" data-nb-chars="45"><span class="idea" data-nb-ref-number="88" id="idea88" data-nb-words="7" data-nb-chars="45">„Ticho!“ okřikl ji&nbsp;Adrian. „Přišla jste teď?“</span></p>
          <p class="chunk" data-nb-ref-number="89" data-nb-words="7" data-nb-chars="36"><span class="idea" data-nb-ref-number="89" id="idea89" data-nb-words="7" data-nb-chars="36">„Ano, já&nbsp;tady v&nbsp;tuhle dobu vždycky…“</span></p>
          <p class="chunk" data-nb-ref-number="90" data-nb-words="12" data-nb-chars="80"><span class="idea" data-nb-ref-number="90" id="idea90" data-nb-words="12" data-nb-chars="80">„Jasně,“ zarazil ji. Vyndal z&nbsp;kapsy telefonní operatér. „Jaké číslo má&nbsp;policie?“</span></p>
          <p class="chunk" data-nb-ref-number="91" data-nb-words="10" data-nb-chars="55"><span class="idea" data-nb-ref-number="91" id="idea91" data-nb-words="10" data-nb-chars="55">„Já nevím, nevím, nevím, já&nbsp;tady v&nbsp;tuhle dobu obvykle…“</span></p>
          <p class="chunk" data-nb-ref-number="92" data-nb-words="10" data-nb-chars="56"><span class="idea" data-nb-ref-number="92" id="idea92" data-nb-words="10" data-nb-chars="56">Ve&nbsp;dveřích se&nbsp;objevil muž v&nbsp;modrém. „Volejte 111,“ řekl.</span></p>
        </section>
        <section>
          <p class="chunk" data-nb-ref-number="93" data-nb-words="45" data-nb-chars="258"><span class="idea" data-nb-ref-number="93" id="idea93" data-nb-words="45" data-nb-chars="258">Při vytáčení čísla policie padl Adrianův pohled na&nbsp;displej telefonu a&nbsp;bylo 9.12. Na&nbsp;devátou šel na&nbsp;snídani. Osud mu&nbsp;přisoudil, že&nbsp;ještě nějakou dobu jíst neměl. Vzhledem k&nbsp;tomu, co&nbsp;viděl a&nbsp;o&nbsp;čem musel policii podat svědeckou výpověď, ani neměl na&nbsp;jídlo chuť.</span></p>
          <p class="chunk" data-nb-ref-number="94" data-nb-words="55" data-nb-chars="383"><span class="idea" data-nb-ref-number="94" id="idea94" data-nb-words="55" data-nb-chars="383">Tělo ležící na&nbsp;tlustém koberci hotelového apartmá patřilo za&nbsp;života profesoru Haussmannovi, slavnému vědci, jenž byl stejně jako Adrian účastníkem spisovatelského sympozia. Napsal totiž paměti, které byly světovým bestsellerem. Nesly skromný název <em>Nesmrtelnost je&nbsp;mé&nbsp;dítě</em>_._ Velikán vědy nyní ležel bez ducha i&nbsp;pohybu na&nbsp;boku a&nbsp;hrdlo měl proříznuté jednou jedinou ranou ostrým nožem.</span></p>
          <p class="chunk" data-nb-ref-number="95" data-nb-words="81" data-nb-chars="499"><span class="idea" data-nb-ref-number="95" id="idea95" data-nb-words="81" data-nb-chars="499">„Vidíte?“ řekl téměř radostným tónem přivolaný soudní lékař Adrianovi, ve&nbsp;kterém poznal svého oblíbeného detektivního autora. „Rána je&nbsp;vedena směrem od&nbsp;levého ucha oběti k&nbsp;pravému. Pachatel nepoužil příliš síly, ale nástroj byl zřejmě ostrý, takže to&nbsp;stačilo k&nbsp;žádoucímu účinku. Krve na&nbsp;zemi mnoho není, asi nejdříve vystříkla na&nbsp;toho, kdo řezal. Vidíte tvar té&nbsp;krvavé skvrny? To&nbsp;není krev, která vytryskla, ale ta, která volně vytékala z&nbsp;těla. Kdepak, když jde o&nbsp;tvary skvrn od&nbsp;krve, to&nbsp;já&nbsp;poznám.“</span></p>
          <p class="chunk" data-nb-ref-number="96" data-nb-words="67" data-nb-chars="445"><span class="idea" data-nb-ref-number="96" id="idea96" data-nb-words="67" data-nb-chars="445">Že&nbsp;byl nástroj skutečně ostrý, se&nbsp;potvrdilo během několika minut, protože vražedná zbraň byla nalezena ve&nbsp;vaně. Pátrat po&nbsp;otiscích bylo zjevně zbytečné, protože pachatel spláchl krev i&nbsp;možné otisky proudem horké vody a&nbsp;zřejmě i&nbsp;saponátu z&nbsp;plastové lahve. Z&nbsp;pistole, která ležela vedle těla, byl vystřelen jeden náboj. Ten se&nbsp;však nikde nenašel, byť policisté prohledali stěny, nábytek, koberec, strop, prostě každý čtvereční centimetr místnosti.</span></p>
          <p class="chunk" data-nb-ref-number="97" data-nb-words="41" data-nb-chars="249"><span class="idea" data-nb-ref-number="97" id="idea97" data-nb-words="41" data-nb-chars="249">„Je jen několik málo možností, jak to&nbsp;vysvětlit,“ pravil lékař. „Střela musela buď uvíznout v&nbsp;těle pachatele, nebo vyletěla oknem. Jenomže ta&nbsp;se&nbsp;zde nedají otevřít. Nebo bylo z&nbsp;pistole vystřeleno už&nbsp;někdy dřív a&nbsp;zde během vraždy ke&nbsp;střelbě nedošlo.“</span></p>
          <p class="chunk" data-nb-ref-number="98" data-nb-words="23" data-nb-chars="140"><span class="idea" data-nb-ref-number="98" id="idea98" data-nb-words="23" data-nb-chars="140">„Jak dlouho je&nbsp;mrtvý?“ zeptal se&nbsp;jeden z&nbsp;přítomných kriminalistů, který neustále špulil ústa tak, že&nbsp;se&nbsp;mu&nbsp;pod nosem pohyboval plavý knírek.</span></p>
          <p class="chunk" data-nb-ref-number="99" data-nb-words="9" data-nb-chars="53"><span class="idea" data-nb-ref-number="99" id="idea99" data-nb-words="9" data-nb-chars="53">„Ne déle než hodinu,“ pravil lékař. „Určitě ne&nbsp;déle.“</span></p>
          <p class="chunk" data-nb-ref-number="100" data-nb-words="107" data-nb-chars="695"><span class="idea" data-nb-ref-number="100" id="idea100" data-nb-words="107" data-nb-chars="695">Policie okamžitě vytvořila časový snímek a&nbsp;zjistila, že&nbsp;během poslední hodiny se&nbsp;v&nbsp;těchto místech nenacházel nikdo jiný než hoteloví hosté bydlící na&nbsp;tomtéž patře. Tedy tři lidé. Čtvrtou osobou byla pokojská, ale ta&nbsp;se&nbsp;prokazatelně už&nbsp;dvě hodiny před příchodem motala kolem recepce v&nbsp;přízemí, naposled asi sedm minut před odchodem do&nbsp;patra, kde byl spáchán zločin. Pátou osobou byl Adrian, ale ten měl zase neotřesitelné alibi, protože bezpečnostní zařízení, které monitoruje odchod kteréhokoli člověka z&nbsp;chodby, potvrdilo, že&nbsp;několik hodin z&nbsp;jeho poschodí nikdo neodešel. Podezření tedy padlo na&nbsp;ony tři hosty, kteří bydleli na&nbsp;druhé straně chodby ve&nbsp;svých pokojích, což bylo svrchovaně trapné.</span></p>
          <p class="chunk" data-nb-ref-number="101" data-nb-words="11" data-nb-chars="85"><span class="idea" data-nb-ref-number="101" id="idea101" data-nb-words="11" data-nb-chars="85">„Víte, kdo tu&nbsp;bydlí?“ zasupěl kriminalista, který se&nbsp;Adrianovi nezřetelně představil.</span></p>
          <p class="chunk" data-nb-ref-number="102" data-nb-words="12" data-nb-chars="79"><span class="idea" data-nb-ref-number="102" id="idea102" data-nb-words="12" data-nb-chars="79">„Právě že&nbsp;vím,“ zasmál se&nbsp;suše spisovatel. „Samá celebrita. Jedna vedle druhé.“</span></p>
          <p class="chunk" data-nb-ref-number="103" data-nb-words="36" data-nb-chars="263"><span class="idea" data-nb-ref-number="103" id="idea103" data-nb-words="36" data-nb-chars="263">Tou první byl kardinál Robert Pole, vatikánský hodnostář a&nbsp;známý publicista. Byl autorem několika významných pojednání o&nbsp;křesťanské apologetice, dvou nebo tří tlustých románů o&nbsp;životě renesančních papežů a&nbsp;též několika údajně kontroverzních románů ze&nbsp;současnosti.</span></p>
          <p class="chunk" data-nb-ref-number="104" data-nb-words="31" data-nb-chars="238"><span class="idea" data-nb-ref-number="104" id="idea104" data-nb-words="31" data-nb-chars="238">Druhou osobností byla herečka Erika Bergová, pomalu zapadající hvězda, ale jinak stále ještě docela populární představitelka zklamaných manželek, které kolem čtyřicítky bilancují svůj život, dají košem tyranskému manželovi a&nbsp;začnou znova.</span></p>
          <p class="chunk" data-nb-ref-number="105" data-nb-words="35" data-nb-chars="232"><span class="idea" data-nb-ref-number="105" id="idea105" data-nb-words="35" data-nb-chars="232">Třetím hostem byl Rus, na&nbsp;jehož jméno si&nbsp;nikdo nemohl hned vzpomenout, ale pak se&nbsp;ukázalo, že&nbsp;je&nbsp;to&nbsp;Michail Ignatjevič Sorokin, autor nesrozumitelných psychologických románů, v&nbsp;každém případě osobnost slavnější v&nbsp;zahraničí než doma.</span></p>
          <p class="chunk" data-nb-ref-number="106" data-nb-words="50" data-nb-chars="328"><span class="idea" data-nb-ref-number="106" id="idea106" data-nb-words="50" data-nb-chars="328">Všichni tvrdili, že&nbsp;byli celou noc ve&nbsp;svých pokojích, a&nbsp;popírali nejen to, že&nbsp;by&nbsp;měli s&nbsp;vraždou něco společného, což vyšetřovatele celkem nepřekvapilo, ale i&nbsp;to, že&nbsp;by&nbsp;něco podezřelého zaregistrovali. Po&nbsp;krátkých informativních výsleších policie nikoho nezadržela, ačkoli se&nbsp;zdálo jasné, že&nbsp;pachatelem bude někdo z&nbsp;této trojice.</span></p>
          <p class="chunk" data-nb-ref-number="107" data-nb-words="9" data-nb-chars="73"><span class="idea" data-nb-ref-number="107" id="idea107" data-nb-words="9" data-nb-chars="73">„Nebo třeba všichni,“ poznamenal polohlasem Adrian za&nbsp;zády vyšetřovatele.</span></p>
          <p class="chunk" data-nb-ref-number="108" data-nb-words="9" data-nb-chars="48"><span class="idea" data-nb-ref-number="108" id="idea108" data-nb-words="9" data-nb-chars="48">„Jak jste to&nbsp;myslel?“ řekl muž s&nbsp;plavým knírkem.</span></p>
          <p class="chunk" data-nb-ref-number="109" data-nb-words="19" data-nb-chars="118"><span class="idea" data-nb-ref-number="109" id="idea109" data-nb-words="19" data-nb-chars="118">„Nečetl jste nikdy Agathu Christie? Pachatelů přece může být víc. Z&nbsp;trojice podezřelých třeba i&nbsp;dva nebo všichni tři.“</span></p>
          <p class="chunk" data-nb-ref-number="110" data-nb-words="37" data-nb-chars="248"><span class="idea" data-nb-ref-number="110" id="idea110" data-nb-words="37" data-nb-chars="248">„Kdybyste řekl, že&nbsp;jen dva, bylo by&nbsp;to&nbsp;ještě společensky únosné, pane kolego,“ zamračil se&nbsp;kardinál Pole, který ani po&nbsp;poskytnutí základních informací neopustil místnost. (Erika Bergová povzneseně a&nbsp;Sorokin pohrdavě odešli hned, jak to&nbsp;bylo možné.)</span></p>
          <p class="chunk" data-nb-ref-number="111" data-nb-words="27" data-nb-chars="155"><span class="idea" data-nb-ref-number="111" id="idea111" data-nb-words="27" data-nb-chars="155">„Kdybyste řekl dva,“ opakoval kardinál, „tak by&nbsp;si&nbsp;každý z&nbsp;nás mohl aspoň myslet, že&nbsp;zrovna o&nbsp;něho nejde. Když ale řeknete tři, znamená to&nbsp;jasné obvinění.“</span></p>
          <p class="chunk" data-nb-ref-number="112" data-nb-words="12" data-nb-chars="61"><span class="idea" data-nb-ref-number="112" id="idea112" data-nb-words="12" data-nb-chars="61">„Přesně to&nbsp;jsem měl na&nbsp;mysli,“ řekl Adrian a&nbsp;odešel z&nbsp;pokoje.</span></p>
          <p class="chunk" data-nb-ref-number="113" data-nb-words="15" data-nb-chars="101"><span class="idea" data-nb-ref-number="113" id="idea113" data-nb-words="15" data-nb-chars="101">Ke&nbsp;snídani se&nbsp;spisovatel dostal před dvanáctou, takže ji&nbsp;s&nbsp;určitým povzdechnutím přejmenoval na&nbsp;oběd.</span></p>
        </section>
        <section>
          <p class="chunk" data-nb-ref-number="114" data-nb-words="154" data-nb-chars="1085"><span class="idea" data-nb-ref-number="114" id="idea114" data-nb-words="154" data-nb-chars="1085">Vražda ho&nbsp;svým způsobem potěšila, protože znamenala příjemnou změnu v&nbsp;zaběhaném rituálu konferencí, sympozií, autorských čtení a&nbsp;podobných nutných zel, která musel absolvovat v&nbsp;rámci své obživy. Byl poměrně úspěšný autor a&nbsp;jeho doménou byly výhradně thril­lery a&nbsp;detektivky. Kdykoli v&nbsp;jeho duši převládla touha po&nbsp;jasnosti, křišťálově průzračné logice a&nbsp;spravedlnosti, psal detektivku. Když zatoužil po&nbsp;nespoutanosti a&nbsp;psací vášni, dal se&nbsp;do&nbsp;dobrodružné tematiky. Psaní detektivky začínal náčrtkem poslední kapitoly, kde byl odhalen vrah. Nejdříve většinou vymyslel způsob vraždy, což bylo nejzábavnější. Potom domyslel motiv a&nbsp;podle něj pachatele. Pak přidal několik dalších podezřelých a&nbsp;vymyslel klamné motivy, proč by&nbsp;vraždu mohli spáchat oni. Určil stopy, podle kterých bude pachatel usvědčen. Pak klamné stopy, které budou mást vyšetřování. Obojí promíchal, aby čtenáře zmátl. Dlouho se&nbsp;zamýšlel nad tím, jak vraha učinit dostatečně sympatickým, aby na&nbsp;něj neupoutal přílišnou pozornost čtenáře. V&nbsp;rámci rovnoprávnosti musel s&nbsp;vrahem zacházet stejně jako s&nbsp;nevinnými podezřelými.</span></p>
          <p class="chunk" data-nb-ref-number="115" data-nb-words="84" data-nb-chars="536"><span class="idea" data-nb-ref-number="115" id="idea115" data-nb-words="84" data-nb-chars="536">Adrian byl normální člověk. Nesnášel pohled na&nbsp;krev a&nbsp;byl v&nbsp;podstatě odpůrcem trestu smrti. (Ačkoliv v&nbsp;některých případech ho&nbsp;napadlo, že&nbsp;by&nbsp;bylo dobré některé vrahy nejen popravovat, ale také mučit. Aspoň trošičku.) Litoval zaběhnuté psíky, kteří trpěli hladem a&nbsp;chladem. Dával mince žebrákům. Kdykoli však usedl ke&nbsp;svému počítači, aby napsal nový román, proměnil se&nbsp;v&nbsp;chladného manipulátora, pro kterého jsou lidské osudy jenom hlína, z&nbsp;níž hněte svůj příběh. Potřeboval přinejmenším jednu mrtvolu, aby se&nbsp;věci daly v&nbsp;knize do&nbsp;pohybu.</span></p>
          <p class="chunk" data-nb-ref-number="116" data-nb-words="29" data-nb-chars="166"><span class="idea" data-nb-ref-number="116" id="idea116" data-nb-words="29" data-nb-chars="166">„Bez krve nebude mít nikdo dost dobrý motiv, aby knihu četl,“ řekl včera při večeři, které se&nbsp;shodou okolností účastnil u&nbsp;téhož stolu i&nbsp;kardinál Pole a&nbsp;Erika Bergová.</span></p>
          <p class="chunk" data-nb-ref-number="117" data-nb-words="31" data-nb-chars="186"><span class="idea" data-nb-ref-number="117" id="idea117" data-nb-words="31" data-nb-chars="186">„Vražda je&nbsp;laciné téma,“ namítl kardinál. „Já ve&nbsp;svých knihách píši pouze o&nbsp;těch vraždách, které se&nbsp;skutečně staly, nebo jsou aspoň uvěřitelné. A&nbsp;dělám to&nbsp;nerad. Každá vražda je&nbsp;zločin.“</span></p>
          <p class="chunk" data-nb-ref-number="118" data-nb-words="76" data-nb-chars="499"><span class="idea" data-nb-ref-number="118" id="idea118" data-nb-words="76" data-nb-chars="499">„Vražda v&nbsp;detektivce není nikdy běžný zločin,“ oponoval Adrian. „Je to&nbsp;vehikulum, které dopravuje čtenáře do&nbsp;říše snů, do&nbsp;ráje spravedlnosti. Na&nbsp;poslední straně bude nastolena spravedlnost a&nbsp;obnoven řád světa. Vraždy se&nbsp;dějí tak jako tak. Detektivka jenom přidává útěšnou iluzi, že&nbsp;je&nbsp;možno potrestat pachatele. Aniž se&nbsp;vás chci dotknout, Eminence, myslím si, že&nbsp;vaše historické romány jsou pro čtenáře zdrojem mnohem větší frustrace. Jaké morální poselství získáme z&nbsp;vašeho románu o&nbsp;Alexandru VI.?“</span></p>
          <p class="chunk" data-nb-ref-number="119" data-nb-words="9" data-nb-chars="70"><span class="idea" data-nb-ref-number="119" id="idea119" data-nb-words="9" data-nb-chars="70">„Jednoduché. Zločiny nemohou přinést nikomu štěstí. Ani pachateli ne.“</span></p>
          <p class="chunk" data-nb-ref-number="120" data-nb-words="52" data-nb-chars="346"><span class="idea" data-nb-ref-number="120" id="idea120" data-nb-words="52" data-nb-chars="346">„Jenomže někdy přece řád obnovuje i&nbsp;vrah,“ namítla Erika Ber­gová a&nbsp;vyndala z&nbsp;kabelky luxusní stříbrné pouzdro na&nbsp;cigarety. Jeho vyleštěný povrch, který ještě den předtím hodil Adrianovi do&nbsp;tváře prasátko, byl nyní přelepen nálepkou s&nbsp;logem kongresu. (Filmové hvězdy nemají vkus, pomyslel si&nbsp;Adrian. To&nbsp;je&nbsp;následek pobývání ve&nbsp;světě showbyznysu.)</span></p>
          <p class="chunk" data-nb-ref-number="121" data-nb-words="65" data-nb-chars="390"><span class="idea" data-nb-ref-number="121" id="idea121" data-nb-words="65" data-nb-chars="390">„Cožpak neexistují i&nbsp;vraždy jako trest?“ pokračovala. „Znala jsem kdysi ženu, která zabila kvůli milence svého manžela. On&nbsp;se&nbsp;s&nbsp;ní kvůli té&nbsp;fifince chtěl po&nbsp;dvacetiletém manželství rozvést, a&nbsp;protože měli smlouvu o&nbsp;děleném majetku, zůstala by&nbsp;na&nbsp;ulici jako žebračka. Možná se&nbsp;mohla několik let soudit, ale neměla by&nbsp;na&nbsp;to&nbsp;prostředky a&nbsp;umřela by&nbsp;mezitím hlady. Co&nbsp;měla dělat? Tak ho&nbsp;zabila.“</span></p>
          <p class="chunk" data-nb-ref-number="122" data-nb-words="4" data-nb-chars="29"><span class="idea" data-nb-ref-number="122" id="idea122" data-nb-words="4" data-nb-chars="29">„Jak?“ zajímal se&nbsp;spisovatel.</span></p>
          <p class="chunk" data-nb-ref-number="123" data-nb-words="31" data-nb-chars="193"><span class="idea" data-nb-ref-number="123" id="idea123" data-nb-words="31" data-nb-chars="193">„Neměla žádnou zbraň, střílet neuměla a&nbsp;jedy neznala. Tak za&nbsp;ním přišla do&nbsp;koupelny, vylila do&nbsp;vany, ve&nbsp;které ležel, velkou plechovku benzinu a&nbsp;pak přihodila adventní věnec s&nbsp;hořícími svícemi.“</span></p>
          <p class="chunk" data-nb-ref-number="124" data-nb-words="4" data-nb-chars="30"><span class="idea" data-nb-ref-number="124" id="idea124" data-nb-words="4" data-nb-chars="30">„Strašné,“ otřásl se&nbsp;kardinál.</span></p>
          <p class="chunk" data-nb-ref-number="125" data-nb-words="12" data-nb-chars="62"><span class="idea" data-nb-ref-number="125" id="idea125" data-nb-words="12" data-nb-chars="62">„A&nbsp;to si&nbsp;myslela, že&nbsp;na&nbsp;to&nbsp;nikdo nepřijde?“ podivil se&nbsp;Adrian.</span></p>
          <p class="chunk" data-nb-ref-number="126" data-nb-words="66" data-nb-chars="402"><span class="idea" data-nb-ref-number="126" id="idea126" data-nb-words="66" data-nb-chars="402">„Bylo to&nbsp;v&nbsp;hotelu. Podpálila potom celou budovu a&nbsp;zmizela. Myslela si, že&nbsp;to&nbsp;bude policie považovat za&nbsp;nehodu, za&nbsp;výbuch přenosného benzinového vařiče. Samozřejmě se&nbsp;na&nbsp;to&nbsp;přišlo, ona nikdy nebyla v&nbsp;technických věcech moc zkušená. Přitížil jí&nbsp;i&nbsp;ten adventní věnec, bylo to&nbsp;totiž v&nbsp;katolické zemi. Ale uznejte, neměla dost dobrý a&nbsp;pochopitelný důvod, proč se&nbsp;toho člověka zbavit? Vždyť ji&nbsp;chtěl zničit.“</span></p>
          <p class="chunk" data-nb-ref-number="127" data-nb-words="6" data-nb-chars="38"><span class="idea" data-nb-ref-number="127" id="idea127" data-nb-words="6" data-nb-chars="38">Přiložila sklenku s&nbsp;koktejlem k&nbsp;ústům.</span></p>
          <p class="chunk" data-nb-ref-number="128" data-nb-words="6" data-nb-chars="53"><span class="idea" data-nb-ref-number="128" id="idea128" data-nb-words="6" data-nb-chars="53">„Vražda je&nbsp;neomluvitelná vždy,“ nesouhlasil kardinál.</span></p>
          <p class="chunk" data-nb-ref-number="129" data-nb-words="56" data-nb-chars="351"><span class="idea" data-nb-ref-number="129" id="idea129" data-nb-words="56" data-nb-chars="351">„Nevěřím tomu, že&nbsp;neměla jiné možnosti,“ namítl Adrian. „Jistě mohla spáchat nějaký menší hřích. Třeba najmout soukromého detektiva a&nbsp;nechat oba milence nafilmovat při činu. A&nbsp;potom ho&nbsp;vydírat s&nbsp;tím, že&nbsp;film rozešle do&nbsp;všech půjčoven pornofilmů v&nbsp;zemi. Přinejmenším mají všichni svobodu volit mezi větším a&nbsp;menším zločinem a&nbsp;ona si&nbsp;vybrala ten větší.“</span></p>
          <p class="chunk" data-nb-ref-number="130" data-nb-words="20" data-nb-chars="120"><span class="idea" data-nb-ref-number="130" id="idea130" data-nb-words="20" data-nb-chars="120">„Ani v&nbsp;tom bych s&nbsp;vámi nesouhlasil,“ protestoval kardinál. „Umění není vybrat ze&nbsp;dvou zel to&nbsp;menší, ale nevybrat žádné.“</span></p>
          <p class="chunk" data-nb-ref-number="131" data-nb-words="25" data-nb-chars="161"><span class="idea" data-nb-ref-number="131" id="idea131" data-nb-words="25" data-nb-chars="161">„Teď jste promluvil jako morální maximalista,“ zasmál se&nbsp;Adrian. „To už&nbsp;bych měl spíše pochopení pro tu&nbsp;vražedkyni. Ta&nbsp;aspoň nevyžadovala od&nbsp;lidí nic nemožného.“</span></p>
          <p class="chunk" data-nb-ref-number="132" data-nb-words="25" data-nb-chars="164"><span class="idea" data-nb-ref-number="132" id="idea132" data-nb-words="25" data-nb-chars="164">„Morálka vznáší buď absolutní nároky, nebo to&nbsp;není morálka. Doba je&nbsp;ovšem dosti zvrácená, takže lidé bloudí i&nbsp;v&nbsp;tom nejzákladnějším,“ uzavřela debatu Jeho Eminence.</span></p>
        </section>
        <section>
          <p class="chunk" data-nb-ref-number="133" data-nb-words="21" data-nb-chars="142"><span class="idea" data-nb-ref-number="133" id="idea133" data-nb-words="21" data-nb-chars="142">Doba skutečně byla zvrácená a&nbsp;všichni se&nbsp;na&nbsp;tom shodli. Přinej­menším téměř všichni intelektuálové, kromě Adriana, protože tomu to&nbsp;bylo jedno.</span></p>
          <p class="chunk" data-nb-ref-number="134" data-nb-words="161" data-nb-chars="1091"><span class="idea" data-nb-ref-number="134" id="idea134" data-nb-words="161" data-nb-chars="1091">Jednadvacáté století se&nbsp;už&nbsp;přehouplo přes svou polovinu. Svět, který ještě na&nbsp;přelomu tisíciletí držel jakž takž pohromadě, se&nbsp;už&nbsp;definitivně rozpadl. Blízký a&nbsp;Střední východ ovládalo několik velkých islámských říší, stejně zaostalých jako podrážděných. Jejich hranice nesměl překročit prakticky žádný cizinec. Diplomatické styky byly omezeny na&nbsp;minimum. Od&nbsp;té&nbsp;doby, co&nbsp;Prorokovy říše nemohly nebo spíše nechtěly chránit západní ambasády, opustili všichni diplomaté metropole těchto zemí. Vyjednávat už&nbsp;stejně nebylo o&nbsp;čem. Jedinou výjimkou v&nbsp;moři islámu byl stále ještě Izrael. Po&nbsp;jedenácté nebo snad dvanácté válce s&nbsp;arabskými sousedy, kdy byla v&nbsp;jednom okamžiku jeho situace velmi nahnutá a&nbsp;skutečně to&nbsp;vypadalo, že&nbsp;budou všichni Židé zahnáni do&nbsp;moře, provedla armáda tři malé jaderné údery v&nbsp;týlu nepřítele, který následkem toho ztratil značnou část bojového elánu. Především poté, co&nbsp;Izraelci naznačili, že&nbsp;mohou učinit několik dalších úderů a&nbsp;ty už&nbsp;rozhodně nebudou malé. Islámské říše tedy vlastnímu obyvatelstvu ohlásily, že&nbsp;vítězství bylo dosaženo, a&nbsp;nechaly Izrael zatím na&nbsp;pokoji.</span></p>
          <p class="chunk" data-nb-ref-number="135" data-nb-words="77" data-nb-chars="482"><span class="idea" data-nb-ref-number="135" id="idea135" data-nb-words="77" data-nb-chars="482">Poté se&nbsp;země oddělila od&nbsp;svých sousedů několika pásmy zdí, minových polí a&nbsp;samostřílů a&nbsp;armáda sledovala tato pásma ze&nbsp;stacio­nárních družic. Na&nbsp;moři zase rozesela plovoucí minová pole. Izrael byl tak přístupný už&nbsp;pouze vzduchem a&nbsp;každé letadlo společnosti El-Al doprovázely dvě stíhačky po&nbsp;celé trase. Evropské země proti tomu pravidelně protestovaly, ale od&nbsp;té&nbsp;doby, co&nbsp;se&nbsp;Evropa opět rozpadla na&nbsp;národní státy, které se&nbsp;nesnášely mezi sebou, se&nbsp;na&nbsp;jejich mínění nikdo moc neptal.</span></p>
          <p class="chunk" data-nb-ref-number="136" data-nb-words="95" data-nb-chars="676"><span class="idea" data-nb-ref-number="136" id="idea136" data-nb-words="95" data-nb-chars="676">Ve&nbsp;Francii bylo obnoveno císařství, protože lid v&nbsp;referendu usoudil, že&nbsp;už&nbsp;má&nbsp;zkorumpovaných politiků pravice a&nbsp;levice dost. Dal tedy přednost zkorumpované vládě dvora a&nbsp;všichni byli spokojeni, především intelektuálové, kteří v&nbsp;kavárnách a&nbsp;klubech proklínali císaře. Ten se&nbsp;jim odměňoval občasnou mírnou cenzurou novin a&nbsp;časopisů. Pouze Německo trvalo na&nbsp;naprosté demokracii a&nbsp;prezident bez jakýchkoli pravomocí byl velmi oblíben. Brity dění na&nbsp;kontinentu nezajímalo. Stařičký král William sice chabě protestoval proti deportaci několika desítek tisíc muslimů do&nbsp;bývalých zaoceán­ských kolonií, ale nikdo jeho hlasu nenaslouchal. Kromě horní sněmovny, takže to&nbsp;vyšlo nastejno.</span></p>
          <p class="chunk" data-nb-ref-number="137" data-nb-words="166" data-nb-chars="1107"><span class="idea" data-nb-ref-number="137" id="idea137" data-nb-words="166" data-nb-chars="1107">Rusko se&nbsp;definitivně rozpadlo už&nbsp;dávno a&nbsp;na zbytku území kolem Moskvy se&nbsp;pokoušeli vládnout Romanovci. Než se&nbsp;pomocí genetických testů odhalilo, který Romanovec je&nbsp;pravý a&nbsp;kdo je&nbsp;pouze Lžiromanovec, odehrála se&nbsp;celá řada kratochvilných politických vražd. Pro život země bylo osudné, že&nbsp;Lžiromanovci byli méně zdegenerovaní než Romanovci praví, takže vítězství pravdy Rusku dost uškodilo. Trůny byly znovu vztyčeny v&nbsp;Rumunsku, Bulharsku, Albánii a&nbsp;v&nbsp;několika zemích kolem Jaderského moře, jejichž názvy si&nbsp;však nikdo kromě specialistů nepamatoval. Bylo též vyhlášeno několik království v&nbsp;Itálii, ale protože k&nbsp;tomu došlo v&nbsp;době alžírsko-li­byjsko-francouzské války, nikdo si&nbsp;nebyl jistý, která z&nbsp;nich jsou legitimní. Italové potom vymysleli zvláštní způsob koexistence republikánského a&nbsp;monarchického zřízení, kdy bylo vedle sebe několik prezidentů a&nbsp;králů. Byl to&nbsp;systém, kterému sice nikdo z&nbsp;venku nerozuměl, především Němci ne, ale nějak to&nbsp;fungovalo a&nbsp;lidé se&nbsp;zdáli být spokojeni. Zlí jazykové tvrdili, že&nbsp;proto, že&nbsp;občané teď mohli proklínat několik vlád a&nbsp;režimů najednou, což také často a&nbsp;rádi činili.</span></p>
          <p class="chunk" data-nb-ref-number="138" data-nb-words="85" data-nb-chars="534"><span class="idea" data-nb-ref-number="138" id="idea138" data-nb-words="85" data-nb-chars="534">Takzvaná terstská konference přikázala obnovit Československo, k&nbsp;čemuž také neprodleně&nbsp;– byť k&nbsp;údivu obou národů&nbsp;– došlo. Teprve později se&nbsp;ukázalo, že&nbsp;americký delegát, který návrh své vlády tlumočil, měl vlastně na&nbsp;mysli obnovu Jugoslávie, ale spletl se. Oba zmatené národy se&nbsp;prozatím dohodly, že&nbsp;už&nbsp;to&nbsp;nechají tak, jak to&nbsp;je. A&nbsp;časem se&nbsp;uvidí. Češi novému útvaru stejně říkali Čechy, takže se&nbsp;v&nbsp;jejich životě nic nezměnilo. Jugoslávie už&nbsp;obnovena nebyla, protože delegát byl mezitím odvolán v&nbsp;souvislosti s&nbsp;pověřením jinými úkoly.</span></p>
          <p class="chunk" data-nb-ref-number="139" data-nb-words="3" data-nb-chars="11"><span class="idea" data-nb-ref-number="139" id="idea139" data-nb-words="3" data-nb-chars="11">A&nbsp;tak dále.</span></p>
          <p class="chunk" data-nb-ref-number="140" data-nb-words="64" data-nb-chars="414"><span class="idea" data-nb-ref-number="140" id="idea140" data-nb-words="64" data-nb-chars="414">Svět se&nbsp;dal na&nbsp;počátku druhé poloviny jednadvacátého století v&nbsp;podstatě rozčlenit na&nbsp;rozbitou Evropu, kde se&nbsp;pořád ještě dalo žít, vzdálenou Ameriku uzavřenou do&nbsp;sebe a&nbsp;podporovanou především novým fanaticky proamerickým režimem na&nbsp;Kubě, islámskou Afriku a&nbsp;značnou část rovněž islámské Asie, ortodoxní Rusko a&nbsp;Východní Ukrajinu a&nbsp;dále na&nbsp;záhadné státní útvary, o&nbsp;kterých nikdo nic nevěděl a&nbsp;snad ani vědět nechtěl.</span></p>
          <p class="chunk" data-nb-ref-number="141" data-nb-words="127" data-nb-chars="843"><span class="idea" data-nb-ref-number="141" id="idea141" data-nb-words="127" data-nb-chars="843">Čína byla prostě Čína. Na&nbsp;rozdíl od&nbsp;Izraele, který neustále s&nbsp;radostí naznačoval ochotu k&nbsp;dalším drobným jaderným úderům, když se&nbsp;mu&nbsp;ty&nbsp;dosavadní tak povedly, dávala Čína najevo ochotu k&nbsp;velkým jaderným úderům, čímž si&nbsp;její politici získali značnou vážnost a&nbsp;pořád jim někdo nabízel nějaká vyznamenání. Čínský prezident dostal Nobelovu cenu míru za&nbsp;to, že&nbsp;propustil třetinu politických vězňů z&nbsp;koncentračních táborů a&nbsp;umožnil nezávislost socialistickému Tibetu. XVI. dalajláma se&nbsp;směl vrátit do&nbsp;Lhasy. Říkalo se&nbsp;však, že&nbsp;komunistické politbyro má&nbsp;k&nbsp;dispozici kompromitující dokumenty, které dokazují, že&nbsp;dalajláma není pravé vtělení boha Avalokitéšvary, a&nbsp;komunisté ho&nbsp;tak drží v&nbsp;šachu. Další vysoký duchovní, pančenláma, byl členem komunistické strany a&nbsp;naznačoval, že&nbsp;Lenin byl též božským převtělencem, jenom se&nbsp;mu&nbsp;to&nbsp;trochu vymklo z&nbsp;rukou.</span></p>
          <p class="chunk" data-nb-ref-number="142" data-nb-words="9" data-nb-chars="55"><span class="idea" data-nb-ref-number="142" id="idea142" data-nb-words="9" data-nb-chars="55">Prostě svět byl v&nbsp;podstatě stejný jako kdykoli předtím.</span></p>
          <p class="chunk" data-nb-ref-number="143" data-nb-words="17" data-nb-chars="116"><span class="idea" data-nb-ref-number="143" id="idea143" data-nb-words="17" data-nb-chars="116">Jedna významná věc se&nbsp;však změnila a&nbsp;Adrian tuto jedinou změnu považoval za&nbsp;významnou. Totiž dosažení nesmrtelnosti.</span></p>
          <p class="chunk" data-nb-ref-number="144" data-nb-words="51" data-nb-chars="338"><span class="idea" data-nb-ref-number="144" id="idea144" data-nb-words="51" data-nb-chars="338">Nic není samozřejmě tak třpytivé, jak se&nbsp;to&nbsp;jeví v&nbsp;reklamách nebo utopických vizích. Když přišel tým mnichovského profesora Haussmanna s&nbsp;tvrzením, že&nbsp;se&nbsp;podařilo objevit cestu k&nbsp;potenciálně nekonečnému lidskému životu, začala bulvární média hovořit o&nbsp;elixíru života a&nbsp;počátku nového zlatého věku lidstva. Nikdo jim to&nbsp;už&nbsp;nikdy nevyvrátil.</span></p>
          <p class="chunk" data-nb-ref-number="145" data-nb-words="61" data-nb-chars="419"><span class="idea" data-nb-ref-number="145" id="idea145" data-nb-words="61" data-nb-chars="419">„Nejedná se&nbsp;o&nbsp;elixír nesmrtelnosti,“ opakoval do&nbsp;úmoru na&nbsp;tiskových konferencích profesor Haussmann. „Jde o&nbsp;komplexní genovou terapii, jejíž součástí je&nbsp;mimo jiné dočasné nasazení řady medikamentů. Z&nbsp;nich je&nbsp;nejvýznamnější ADX&nbsp;8207. Kromě toho žádný vědec nemůže říci s&nbsp;čistým svědomím, že&nbsp;tato terapie někoho učiní nesmrtelným. Zatím se&nbsp;pouze zdá, že&nbsp;jsme zvrátili doposud jednosměrné procesy stárnutí lidských buněk.“</span></p>
          <p class="chunk" data-nb-ref-number="146" data-nb-words="22" data-nb-chars="147"><span class="idea" data-nb-ref-number="146" id="idea146" data-nb-words="22" data-nb-chars="147">Na&nbsp;té&nbsp;první tiskové konferenci v&nbsp;Mnichově reportér New York Times položil onu později legendární otázku, na&nbsp;kterou padla stejně legendární odpověď.</span></p>
          <p class="chunk" data-nb-ref-number="147" data-nb-words="12" data-nb-chars="68"><span class="idea" data-nb-ref-number="147" id="idea147" data-nb-words="12" data-nb-chars="68">„Tak nám, k&nbsp;čertu, řekněte, kolika let se&nbsp;vlastně teď můžeme dožít?“</span></p>
          <p class="chunk" data-nb-ref-number="148" data-nb-words="19" data-nb-chars="105"><span class="idea" data-nb-ref-number="148" id="idea148" data-nb-words="19" data-nb-chars="105">„Odhaduji to&nbsp;na&nbsp;věk se&nbsp;dvěma nulami,“ řekl profesor. „No a&nbsp;to číslo před nimi nemusí být nutně jednička.“</span></p>
          <p class="chunk" data-nb-ref-number="149" data-nb-words="132" data-nb-chars="902"><span class="idea" data-nb-ref-number="149" id="idea149" data-nb-words="132" data-nb-chars="902">Zpráva sice nejdříve poněkud zapadla, protože tentýž den bylo oznámeno, kdo získá pořádání letních olympijských her, ale již o&nbsp;několik dní později propukla mediální hysterie. Fotografie modelek byly dokonce i&nbsp;z&nbsp;barevných časopisů vytěsněny zvětšeninami malých pokusných mušek, které se&nbsp;po&nbsp;genové terapii profesorova týmu dožívaly několikanásobného věku, tedy v&nbsp;řádu měsíců, a&nbsp;nikoli týdnů. I&nbsp;londýnské Timesy vyhodily na&nbsp;poslední chvíli z&nbsp;titulní strany fotografii stařičkého krále Williama, který kdesi cosi řekl, a&nbsp;nahradily ji&nbsp;fotografií laboratorní myši, která též překročila délku života obvyklou pro tento živočišný druh. Terapie byla aplikována i&nbsp;na další savce, kočky a&nbsp;psy a&nbsp;na šimpanze jménem Bono. Protože všechna tato zvířata se&nbsp;tak jako tak dožívají vysokého věku, nebyly ještě bezprostřední výsledky k&nbsp;dispozici. Testy ale prokázaly, že&nbsp;proces stárnutí buněk se&nbsp;zřejmě prakticky zastavil.</span></p>
          <p class="chunk" data-nb-ref-number="150" data-nb-words="122" data-nb-chars="783"><span class="idea" data-nb-ref-number="150" id="idea150" data-nb-words="122" data-nb-chars="783">Veřejnost nyní trvala na&nbsp;tom, aby se&nbsp;výzkumy urychlily a&nbsp;terapie byla aplikována i&nbsp;na lidi. Tým v&nbsp;Mnichově se&nbsp;tomu bránil, ale protože mu&nbsp;na&nbsp;paty začala šlapat další vědecká pracoviště v&nbsp;Dallasu a&nbsp;Pekingu, jeho odpor se&nbsp;rychle vytratil. Šlo koneckonců o&nbsp;velké peníze, takže existenciální se&nbsp;přeměnilo v&nbsp;existenční. Několik prvních dobrovolníků podstoupilo komplex terapie pomocí ADX&nbsp;8207 a&nbsp;profesor Haussmann si&nbsp;koupil za&nbsp;honoráře z&nbsp;přednášek jachtu. Testování na&nbsp;lidech trvalo asi pět let. Příliš krátká doba na&nbsp;to, aby mohl kdokoli cokoli odpovědného říci. Oponenti pokusu říkali, že&nbsp;se&nbsp;s&nbsp;testováním na&nbsp;lidech nemělo za&nbsp;současného stavu znalostí vůbec začít. Farmaceutické firmy se&nbsp;postaraly o&nbsp;to, aby veřejnost začala kritiky vnímat jako nepřátele života a&nbsp;zkostnatělé zpátečníky.</span></p>
          <p class="chunk" data-nb-ref-number="151" data-nb-words="13" data-nb-chars="88"><span class="idea" data-nb-ref-number="151" id="idea151" data-nb-words="13" data-nb-chars="88">Výsledky testů ale vypadaly kupodivu dost dobře. Buňky, laicky řečeno, jako by&nbsp;nestárly.</span></p>
          <p class="chunk" data-nb-ref-number="152" data-nb-words="118" data-nb-chars="723"><span class="idea" data-nb-ref-number="152" id="idea152" data-nb-words="118" data-nb-chars="723">Okruh dobrovolníků byl rozšířen o&nbsp;staré pacienty v&nbsp;nemocnicích, kteří už&nbsp;měli smrt na&nbsp;jazyku. Přibližně polovina z&nbsp;nich jevila příznaky biologického omládnutí o&nbsp;deset nebo patnáct let a&nbsp;ještě několik let žili, ačkoliv později většinou zemřeli na&nbsp;jiné nemoci, které ke&nbsp;stáří patří, třeba nachlazení, proleženiny a&nbsp;podobně. Legendou se&nbsp;však stal stařík jménem Kim Magic, který polehával v&nbsp;jedné nemocnici na&nbsp;Aljašce v&nbsp;agonii. Když byl zařazen do&nbsp;testu, po&nbsp;třech týdnech vstal z&nbsp;postele, odebral se&nbsp;za&nbsp;svým synem do&nbsp;osady poblíž ropného vrtu a&nbsp;pomáhal mu&nbsp;s&nbsp;vedením domácnosti. Každé ráno vybíhal před ubytovnu a&nbsp;omýval se&nbsp;do&nbsp;půl těla nahý sněhem za&nbsp;přítomnosti fotografa z&nbsp;<em>National Geographic</em> a&nbsp;kameramana ze&nbsp;CNN. To&nbsp;rozhodlo.</span></p>
          <p class="chunk" data-nb-ref-number="153" data-nb-words="88" data-nb-chars="570"><span class="idea" data-nb-ref-number="153" id="idea153" data-nb-words="88" data-nb-chars="570">Oficiálně lék a&nbsp;terapie neměly nic společného s&nbsp;nesmrtelností, ale odpovědná místa soudila, že&nbsp;jsou již prokázány regenerativní účinky na&nbsp;starší organismus, takže medikament i&nbsp;metodu lze doporučit. Neoficiálně bylo všem jasné, že&nbsp;o&nbsp;nesmrtelnost jde, ať&nbsp;už&nbsp;bude trvat sto třicet, nebo sedm set let. Rok po&nbsp;povolení výroby si&nbsp;profesor Haussmann koupil druhou jachtu, tak velkou, že&nbsp;nebylo pravděpodobné, že&nbsp;by&nbsp;si&nbsp;ještě někdy kupoval větší. Taktéž se&nbsp;rozvedl a&nbsp;opatřil si&nbsp;postupně řadu milenek z&nbsp;kruhů modelek, hereček, náboženských myslitelek a&nbsp;bojovnic za&nbsp;rozličná práva.</span></p>
          <p class="chunk" data-nb-ref-number="154" data-nb-words="80" data-nb-chars="501"><span class="idea" data-nb-ref-number="154" id="idea154" data-nb-words="80" data-nb-chars="501">„Tam, kde Gilgameš ztroskotal, jsme já&nbsp;a&nbsp;moji spolupracovníci uspěli,“ konstatoval se&nbsp;skromným a&nbsp;téměř chlapeckým úsměvem na&nbsp;večírku v&nbsp;Bílém domě. „Teď už&nbsp;záleží na&nbsp;NASA, kam vyveze všechny ty&nbsp;lidi, co&nbsp;se&nbsp;nám začnou hromadit na&nbsp;planetě.“ Ředitel NASA, který byl náhodou přítomen, pravil, že&nbsp;po&nbsp;dalším seškrtání rozpočtu pro svůj úřad doporučuje lidem, aby si&nbsp;přestěhování na&nbsp;jiné planety buď platili ze&nbsp;svého, nebo aby polykali jen vitamin C, a&nbsp;problému planety přelidněné nesmrtelnými se&nbsp;tak vyhnuli.</span></p>
          <p class="chunk" data-nb-ref-number="155" data-nb-words="81" data-nb-chars="535"><span class="idea" data-nb-ref-number="155" id="idea155" data-nb-words="81" data-nb-chars="535">Adrian se&nbsp;o&nbsp;nesmrtelnosti dozvěděl jednoho rána při snídani, když otevřel noviny. Chvíli uvažoval, zda jeho profese nepatří mezi ty, které jsou odsouzeny k&nbsp;vyhynutí, jako třeba pohřební služby nebo soukromé starobince. Pak dospěl k&nbsp;názoru, že&nbsp;nikoli. Naopak, potěšilo ho&nbsp;to. Pokud zmizí ze&nbsp;světa přirozená smrt, otevře se&nbsp;ještě větší prostor pro smrt nepřirozenou, která je&nbsp;hlavním tématem jeho psaní. Lidé budou možná nesmrtelní, ale detektivka bude ještě nesmrtelnější, protože potřeba odstranit lidi ze&nbsp;světa aspoň nějak tu&nbsp;zůstane.</span></p>
          <p class="chunk" data-nb-ref-number="156" data-nb-words="21" data-nb-chars="132"><span class="idea" data-nb-ref-number="156" id="idea156" data-nb-words="21" data-nb-chars="132">„Víte, co&nbsp;jsem ten den udělal?“ řekl při večeři den před vraždou profesora Haussmanna kardinálu Polovi. „Šel jsem večer do&nbsp;kostela.“</span></p>
          <p class="chunk" data-nb-ref-number="157" data-nb-words="22" data-nb-chars="123"><span class="idea" data-nb-ref-number="157" id="idea157" data-nb-words="22" data-nb-chars="123">„Zajímavé,“ zasmušil se&nbsp;kardinál. „Jsem si&nbsp;jistý, že&nbsp;ten den nešlo do&nbsp;kostela ani mnoho z&nbsp;těch lidí, co&nbsp;tam dosud chodili.“</span></p>
          <p class="chunk" data-nb-ref-number="158" data-nb-words="7" data-nb-chars="46"><span class="idea" data-nb-ref-number="158" id="idea158" data-nb-words="7" data-nb-chars="46">„Chtěl jste poděkovat Bohu?“ otázala se&nbsp;Erika.</span></p>
          <p class="chunk" data-nb-ref-number="159" data-nb-words="18" data-nb-chars="107"><span class="idea" data-nb-ref-number="159" id="idea159" data-nb-words="18" data-nb-chars="107">„Nikoli. Já&nbsp;jsem v&nbsp;podstatě ateista. Byl jsem jenom hrozně zvědavý, jak se&nbsp;církev s&nbsp;tím problémem vyrovná.“</span></p>
          <p class="chunk" data-nb-ref-number="160" data-nb-words="4" data-nb-chars="33"><span class="idea" data-nb-ref-number="160" id="idea160" data-nb-words="4" data-nb-chars="33">„Vyrovnala se?“ zajímalo herečku.</span></p>
          <p class="chunk" data-nb-ref-number="161" data-nb-words="70" data-nb-chars="427"><span class="idea" data-nb-ref-number="161" id="idea161" data-nb-words="70" data-nb-chars="427">„Vlastně jsem se&nbsp;nic nedozvěděl. Kněz si&nbsp;pouze po&nbsp;skončení bohoslužby stěžoval lidem, že&nbsp;výnosy kostelních sbírek poslední dobou klesají a&nbsp;že je&nbsp;to&nbsp;znakem úpadku víry. Kázání bylo o&nbsp;tom, že&nbsp;nemáme propadat konzumnímu způsobu života. Představte si. Přišel jsem do&nbsp;kostela na&nbsp;kázání asi po&nbsp;dvaceti letech a&nbsp;slyšel jsem totéž co&nbsp;za&nbsp;starých časů. Sbírky jsou malé a&nbsp;lidé vedou konzumní způsob života. V&nbsp;den objevení nesmrtelnosti.“</span></p>
          <p class="chunk" data-nb-ref-number="162" data-nb-words="25" data-nb-chars="155"><span class="idea" data-nb-ref-number="162" id="idea162" data-nb-words="25" data-nb-chars="155">„Co jste čekal?“ podivil se&nbsp;kardinál. „Kdybyste přišel do&nbsp;kostela v&nbsp;roce 358 nebo 1258 nebo 1958, uslyšíte vždycky totéž. Není právě tohle zárukou pravdy?“</span></p>
          <p class="chunk" data-nb-ref-number="163" data-nb-words="16" data-nb-chars="107"><span class="idea" data-nb-ref-number="163" id="idea163" data-nb-words="16" data-nb-chars="107">„Po jednadvaceti stoletích to&nbsp;není zrovna úctyhodný výsledek. Sbírky jsou malé a&nbsp;lidé pořád jen konzumují.“</span></p>
          <p class="chunk" data-nb-ref-number="164" data-nb-words="11" data-nb-chars="69"><span class="idea" data-nb-ref-number="164" id="idea164" data-nb-words="11" data-nb-chars="69">„Takový je&nbsp;život,“ řekla herečka a&nbsp;nabodla na&nbsp;vidličku další krevetu.</span></p>
        </section>
        <section>
          <p class="chunk" data-nb-ref-number="165" data-nb-words="36" data-nb-chars="223"><span class="idea" data-nb-ref-number="165" id="idea165" data-nb-words="36" data-nb-chars="223">„Nemůžeme vyloučit atentát,“ pravil muž od&nbsp;policie, aniž objasnil, co&nbsp;tím myslí. Slovo atentát se&nbsp;však stalo v&nbsp;médiích populárním a&nbsp;bylo úplně jedno, jaký je&nbsp;rozdíl mezi atentátem a&nbsp;běžnou vraždou. Atentát zněl prostě lépe.</span></p>
          <p class="chunk" data-nb-ref-number="166" data-nb-words="55" data-nb-chars="350"><span class="idea" data-nb-ref-number="166" id="idea166" data-nb-words="55" data-nb-chars="350">Večer po&nbsp;vraždě či&nbsp;atentátu seděl Adrian u&nbsp;baru a&nbsp;hovořil s&nbsp;prezidentem světového PEN klubu. Byl už&nbsp;značně unaven událostmi i&nbsp;konzumací nadměrného množství whisky. Adrian pil hodně a&nbsp;rád, věren Churchillovu výroku, že&nbsp;alkohol mu&nbsp;více dal, než vzal. Navíc mu&nbsp;to&nbsp;chutnalo. Pokud někdy trpěl nechutenstvím, překonával je&nbsp;další konzumací opojných nápojů.</span></p>
          <p class="chunk" data-nb-ref-number="167" data-nb-words="17" data-nb-chars="93"><span class="idea" data-nb-ref-number="167" id="idea167" data-nb-words="17" data-nb-chars="93">„Nerad to&nbsp;říkám, ale byl to&nbsp;skutečně někdo z&nbsp;těch tří,“ poznamenal a&nbsp;podpíral si&nbsp;hlavu rukou.</span></p>
          <p class="chunk" data-nb-ref-number="168" data-nb-words="27" data-nb-chars="188"><span class="idea" data-nb-ref-number="168" id="idea168" data-nb-words="27" data-nb-chars="188">„Proč myslíte?“ vyděsil se&nbsp;prezident, pomenší obtloustlý mužík, který miloval starou španělskou literaturu a&nbsp;věci současného světa ho&nbsp;zajímaly jen tehdy, pokud se&nbsp;nějak týkaly jeho funkce.</span></p>
          <p class="chunk" data-nb-ref-number="169" data-nb-words="72" data-nb-chars="453"><span class="idea" data-nb-ref-number="169" id="idea169" data-nb-words="72" data-nb-chars="453">„Protože máme vraždu přesně časově i&nbsp;místně ohraničenou. Podívejte, chodba s&nbsp;apartmá profesora Haussmanna a&nbsp;těmi třemi pokoji tvoří uzavřený prostor, kam nemohl nikdo jiný proniknout. Pokojská to&nbsp;neudělala, protože mrtvý byl už&nbsp;na&nbsp;onom světě asi hodinu a&nbsp;ona byla ještě sedm minut před tím, než ho&nbsp;objevila, dole v&nbsp;recepci. Ani psychologicky to&nbsp;není příliš pravděpodobné. Je&nbsp;to&nbsp;obyčejná ženská, nedovedu si&nbsp;ji&nbsp;představit s&nbsp;jiným nožem než s&nbsp;kuchyňským.“</span></p>
          <p class="chunk" data-nb-ref-number="170" data-nb-words="3" data-nb-chars="17"><span class="idea" data-nb-ref-number="170" id="idea170" data-nb-words="3" data-nb-chars="17">„Tak někdo jiný.“</span></p>
          <p class="chunk" data-nb-ref-number="171" data-nb-words="28" data-nb-chars="167"><span class="idea" data-nb-ref-number="171" id="idea171" data-nb-words="28" data-nb-chars="167">„Kdo? Podle záznamu bezpečnostního zařízení z&nbsp;patra nikdo celou noc neodešel ani tam nepřišel. Ta&nbsp;věc by&nbsp;zachytila i&nbsp;kočku, reaguje to&nbsp;na&nbsp;zvuk, kroky a&nbsp;tělesné teplo.“</span></p>
          <p class="chunk" data-nb-ref-number="172" data-nb-words="7" data-nb-chars="53"><span class="idea" data-nb-ref-number="172" id="idea172" data-nb-words="7" data-nb-chars="53">„Třeba mohl vrah proniknout oknem,“ navrhl prezident.</span></p>
          <p class="chunk" data-nb-ref-number="173" data-nb-words="35" data-nb-chars="207"><span class="idea" data-nb-ref-number="173" id="idea173" data-nb-words="35" data-nb-chars="207">„Leda by&nbsp;to&nbsp;byl duch. Ta&nbsp;okna se&nbsp;nedají vůbec otevřít. Lze je&nbsp;pouze zevnitř rozbít pro případ požáru, to&nbsp;je&nbsp;všechno. Pokud si&nbsp;chcete ráno navodit atmosféru otevřeného okna, musíte si&nbsp;víc pustit klimatizaci.“</span></p>
          <p class="chunk" data-nb-ref-number="174" data-nb-words="12" data-nb-chars="78"><span class="idea" data-nb-ref-number="174" id="idea174" data-nb-words="12" data-nb-chars="78">„To máte pravdu,“ upadl prezident do&nbsp;hluboké skepse. „A&nbsp;nebyla to&nbsp;sebevražda?“</span></p>
          <p class="chunk" data-nb-ref-number="175" data-nb-words="25" data-nb-chars="159"><span class="idea" data-nb-ref-number="175" id="idea175" data-nb-words="25" data-nb-chars="159">Adrian si&nbsp;dlaněmi přejel po&nbsp;obličeji. „Proč by&nbsp;si&nbsp;postarší profesor dýkou podřezával hrdlo, když vedle něj na&nbsp;zemi našli revolver? S&nbsp;jednou vystřelenou ranou.“</span></p>
          <p class="chunk" data-nb-ref-number="176" data-nb-words="15" data-nb-chars="81"><span class="idea" data-nb-ref-number="176" id="idea176" data-nb-words="15" data-nb-chars="81">„Máte pravdu. Ta&nbsp;bouchačka to&nbsp;komplikuje. Ale proč by&nbsp;to&nbsp;někdo z&nbsp;těch tří dělal?“</span></p>
          <p class="chunk" data-nb-ref-number="177" data-nb-words="10" data-nb-chars="68"><span class="idea" data-nb-ref-number="177" id="idea177" data-nb-words="10" data-nb-chars="68">„Motiv neznáme. Ale to&nbsp;neznáme na&nbsp;počátku vyšetřování vraždy nikdy.“</span></p>
          <p class="chunk" data-nb-ref-number="178" data-nb-words="15" data-nb-chars="91"><span class="idea" data-nb-ref-number="178" id="idea178" data-nb-words="15" data-nb-chars="91">„Nevěděl jsem, že&nbsp;se&nbsp;zabýváte skutečnými vraždami. Měl jsem dojem, že&nbsp;o&nbsp;nich pouze píšete.“</span></p>
          <p class="chunk" data-nb-ref-number="179" data-nb-words="54" data-nb-chars="347"><span class="idea" data-nb-ref-number="179" id="idea179" data-nb-words="54" data-nb-chars="347">Adrian zavrtěl hlavou a&nbsp;znovu se&nbsp;napil. „Mě zajímá psychologie násilného činu. Detektivka je&nbsp;samozřejmě pohádka. Reálné kulisy, poměrně reálné násilí, a&nbsp;v&nbsp;tom všem necháte pohybovat se&nbsp;nereálnou postavu detektiva. I&nbsp;motivy bývají poněkud ujeté, ale to&nbsp;k&nbsp;žánru patří. Abych však mohl psát pohádky tohoto typu, musím něco vědět o&nbsp;skutečném zločinu.“</span></p>
          <p class="chunk" data-nb-ref-number="180" data-nb-words="12" data-nb-chars="78"><span class="idea" data-nb-ref-number="180" id="idea180" data-nb-words="12" data-nb-chars="78">„Myslel jsem, že&nbsp;u&nbsp;takové literatury si&nbsp;můžete dost vymýšlet,“ řekl prezident.</span></p>
          <p class="chunk" data-nb-ref-number="181" data-nb-words="26" data-nb-chars="174"><span class="idea" data-nb-ref-number="181" id="idea181" data-nb-words="26" data-nb-chars="174">„I&nbsp;váš milovaný Cervantes si&nbsp;dost vymýšlel. A&nbsp;nejen když psal svůj slavný román. Anonymně vydával pamflety, ve&nbsp;kterých sám sebe udával z&nbsp;kompromitování významných osobností.“</span></p>
          <p class="chunk" data-nb-ref-number="182" data-nb-words="21" data-nb-chars="147"><span class="idea" data-nb-ref-number="182" id="idea182" data-nb-words="21" data-nb-chars="147">„Já znám Cervantesovu biografii,“ ohradil se&nbsp;poněkud dotčeně prezident. „Ale neodpověděl jste mi&nbsp;na&nbsp;to, co&nbsp;máte společného se&nbsp;skutečnými vraždami.“</span></p>
          <p class="chunk" data-nb-ref-number="183" data-nb-words="78" data-nb-chars="479"><span class="idea" data-nb-ref-number="183" id="idea183" data-nb-words="78" data-nb-chars="479">„Víte přece, co&nbsp;říká slečna Marplová v&nbsp;jedné detektivce. ‚Přece nebudeme při čaji hovořit o&nbsp;něčem tak nechutném, jako je&nbsp;vražda.‘ Vražda je&nbsp;samozřejmě vždy velmi nechutná. Někdy mě&nbsp;napadá, že&nbsp;na&nbsp;trestu smrti pro vrahy něco je. Ale mě&nbsp;vždycky fascinovalo všechno, co&nbsp;jsem nechápal. Proto jsem studoval staré policejní případy a&nbsp;sledoval způsoby vraždění od&nbsp;osmnáctého století do&nbsp;současnosti. Myslím, že&nbsp;v&nbsp;tomto městě není ani deset lidí, kteří by&nbsp;věděli o&nbsp;vraždění tolik jako já.“</span></p>
          <p class="chunk" data-nb-ref-number="184" data-nb-words="6" data-nb-chars="37"><span class="idea" data-nb-ref-number="184" id="idea184" data-nb-words="6" data-nb-chars="37">„Tak proč jste se&nbsp;nestal policistou?“</span></p>
          <p class="chunk" data-nb-ref-number="185" data-nb-words="72" data-nb-chars="448"><span class="idea" data-nb-ref-number="185" id="idea185" data-nb-words="72" data-nb-chars="448">„Protože nemám rád násilí. Rád si&nbsp;přečtu o&nbsp;tom, co&nbsp;se&nbsp;stalo druhým, především lidem, které neznám a&nbsp;nemám s&nbsp;nimi nic společného. Utrpení druhých, zvlášť když je&nbsp;podáno s&nbsp;jistým koloritem, má&nbsp;něco do&nbsp;sebe. Ale málokdo má&nbsp;žaludek na&nbsp;to, aby konal skutečnou policejní práci. Dovedete si&nbsp;představit Holmese, slečnu Marplovou nebo někoho dalšího z&nbsp;té plejády slavných detektivů, jak zkoumá, jestli spodní prádlo oběti je&nbsp;nebo není zašpiněno exkrementy?“</span></p>
          <p class="chunk" data-nb-ref-number="186" data-nb-words="5" data-nb-chars="29"><span class="idea" data-nb-ref-number="186" id="idea186" data-nb-words="5" data-nb-chars="29">„Troufám si&nbsp;říci, že&nbsp;nikoli.“</span></p>
          <p class="chunk" data-nb-ref-number="187" data-nb-words="30" data-nb-chars="191"><span class="idea" data-nb-ref-number="187" id="idea187" data-nb-words="30" data-nb-chars="191">„Vraťme se&nbsp;k&nbsp;našemu hotelovému případu. Zaujal mě&nbsp;právě svým estetickým koloritem. Krásně načrtnutá scéna, kdy je&nbsp;jasná oběť, jasní podezřelí a&nbsp;zcela záhadný motiv. Takhle se&nbsp;to&nbsp;má&nbsp;rozehrát.“</span></p>
          <p class="chunk" data-nb-ref-number="188" data-nb-words="12" data-nb-chars="62"><span class="idea" data-nb-ref-number="188" id="idea188" data-nb-words="12" data-nb-chars="62">„Já se&nbsp;hlavně bojím, že&nbsp;celá aféra vrhne stín na&nbsp;náš kongres.“</span></p>
          <p class="chunk" data-nb-ref-number="189" data-nb-words="37" data-nb-chars="210"><span class="idea" data-nb-ref-number="189" id="idea189" data-nb-words="37" data-nb-chars="210">„Nebude to&nbsp;o&nbsp;nic horší, než když jste loni dali medaili tomu bojovníkovi za&nbsp;lidská práva, on&nbsp;se&nbsp;potom stal prezidentem v&nbsp;té africké zemi, co&nbsp;jsem už&nbsp;zapomněl její jméno, a&nbsp;nechal vyvraždit všechny své odpůrce.“</span></p>
          <p class="chunk" data-nb-ref-number="190" data-nb-words="6" data-nb-chars="37"><span class="idea" data-nb-ref-number="190" id="idea190" data-nb-words="6" data-nb-chars="37">„Kdo to&nbsp;mohl tušit?“ hlesl prezident.</span></p>
          <p class="chunk" data-nb-ref-number="191" data-nb-words="46" data-nb-chars="254"><span class="idea" data-nb-ref-number="191" id="idea191" data-nb-words="46" data-nb-chars="254">„Já jsem to&nbsp;netušil, já&nbsp;jsem to&nbsp;věděl. Měl jste se&nbsp;mě&nbsp;zeptat. A&nbsp;stejně tak vím, že&nbsp;Haussmanna zavraždil Sorokin, Bergová nebo Pole. Nebo dva z&nbsp;nich. Nebo všichni tři. Ale spíše jenom jeden, protože držet nůž a&nbsp;zasadit takovou ránu může jenom jedna ruka.“</span></p>
          <p class="chunk" data-nb-ref-number="192" data-nb-words="5" data-nb-chars="27"><span class="idea" data-nb-ref-number="192" id="idea192" data-nb-words="5" data-nb-chars="27">„Byla to&nbsp;prý pořádná rána.“</span></p>
          <p class="chunk" data-nb-ref-number="193" data-nb-words="8" data-nb-chars="59"><span class="idea" data-nb-ref-number="193" id="idea193" data-nb-words="8" data-nb-chars="59">„Ano. To&nbsp;byla. Přinejmenším zcela dostačovala svému účelu.“</span></p>
          <p class="chunk" data-nb-ref-number="194" data-nb-words="16" data-nb-chars="94"><span class="idea" data-nb-ref-number="194" id="idea194" data-nb-words="16" data-nb-chars="94">„Pak si&nbsp;ale nedovedu představit, že&nbsp;by&nbsp;ji&nbsp;zasadila žena. Nebo kardinál. Vždyť je&nbsp;to&nbsp;duchovní!“</span></p>
          <p class="chunk" data-nb-ref-number="195" data-nb-words="72" data-nb-chars="406"><span class="idea" data-nb-ref-number="195" id="idea195" data-nb-words="72" data-nb-chars="406">Adrian se&nbsp;zasmál. „Ale pane prezidente. Vím o&nbsp;ženě, která svého manžela rozřezala na&nbsp;kousky motorovou pilou a&nbsp;házela je&nbsp;piraňám v&nbsp;zahradním bazénku. Asi by&nbsp;jí&nbsp;to&nbsp;i&nbsp;prošlo, ale pirani se&nbsp;přežraly a&nbsp;policie přišla na&nbsp;domovní prohlídku dřív, než zase vytrávily a&nbsp;mohly pokračovat v&nbsp;odstraňování stop. A&nbsp;pokud jde o&nbsp;kardinály, jistě víte, že&nbsp;i&nbsp;sám papež Julius II. nosil brnění a&nbsp;jezdil na&nbsp;koni v&nbsp;čele vojska.“</span></p>
          <p class="chunk" data-nb-ref-number="196" data-nb-words="7" data-nb-chars="51"><span class="idea" data-nb-ref-number="196" id="idea196" data-nb-words="7" data-nb-chars="51">K&nbsp;dvojici diskutujících se&nbsp;přiblížil kardinál Pole.</span></p>
          <p class="chunk" data-nb-ref-number="197" data-nb-words="6" data-nb-chars="50"><span class="idea" data-nb-ref-number="197" id="idea197" data-nb-words="6" data-nb-chars="50">„Snad neruším vaši intelektuální diskusi, pánové.“</span></p>
          <p class="chunk" data-nb-ref-number="198" data-nb-words="24" data-nb-chars="167"><span class="idea" data-nb-ref-number="198" id="idea198" data-nb-words="24" data-nb-chars="167">„Ó&nbsp;nikoli,“ řekl zdvořile Adrian. „Pouze se&nbsp;pokouším panu prezidentovi vysvětlit, že&nbsp;kardinálská hodnost ještě nečiní ruku muže méně pevnou než jakákoli jiná hodnost.“</span></p>
          <p class="chunk" data-nb-ref-number="199" data-nb-words="21" data-nb-chars="139"><span class="idea" data-nb-ref-number="199" id="idea199" data-nb-words="21" data-nb-chars="139">„Jak vidím,“ zachmuřila se&nbsp;Jeho Eminence, „stále ještě myslíte, že&nbsp;někdo z&nbsp;nás má&nbsp;něco společného se&nbsp;skonem nebohého profesora Haussmanna.“</span></p>
          <p class="chunk" data-nb-ref-number="200" data-nb-words="44" data-nb-chars="273"><span class="idea" data-nb-ref-number="200" id="idea200" data-nb-words="44" data-nb-chars="273">„K&nbsp;tomuto závěru mě&nbsp;vede matematická logika,“ odvětil Adrian. „Víte sám, že&nbsp;technicky nic jiného ani není možné. Sám snad nevěříte na&nbsp;cvičené opice, které proniknou krbovým komínem do&nbsp;místnosti a&nbsp;provedou zločin, načež zase zmizí? Už&nbsp;proto, že&nbsp;v&nbsp;místnosti žádný krb nebyl.“</span></p>
          <p class="chunk" data-nb-ref-number="201" data-nb-words="30" data-nb-chars="180"><span class="idea" data-nb-ref-number="201" id="idea201" data-nb-words="30" data-nb-chars="180">Kardinál se&nbsp;zachmuřil. „Nechme stranou klasickou otázku kdo a&nbsp;jak. Spíše mi&nbsp;řekněte, kdo by&nbsp;mohl mít menší motiv než já. Nepotřebuji peníze, nesoupeřím o&nbsp;ženy. Proč bych to&nbsp;dělal?“</span></p>
          <p class="chunk" data-nb-ref-number="202" data-nb-words="13" data-nb-chars="84"><span class="idea" data-nb-ref-number="202" id="idea202" data-nb-words="13" data-nb-chars="84">„Přesně tak. Proč by&nbsp;to&nbsp;Jeho Eminence dělala?“ pokyvoval hlavou prezident PEN klubu.</span></p>
          <p class="chunk" data-nb-ref-number="203" data-nb-words="42" data-nb-chars="246"><span class="idea" data-nb-ref-number="203" id="idea203" data-nb-words="42" data-nb-chars="246">Adrian si&nbsp;přisunul blíže sklenici, druhou rukou si&nbsp;podepřel čelo a&nbsp;potom řekl: „Nechám stranou fakt, že&nbsp;peníze a&nbsp;ženy mohou být motivem pro kohokoli a&nbsp;nemohu je&nbsp;vyloučit ani u&nbsp;XVI. dalajlámy. Ale třeba byste to&nbsp;mohl udělat z&nbsp;náboženských důvodů.“</span></p>
          <p class="chunk" data-nb-ref-number="204" data-nb-words="56" data-nb-chars="352"><span class="idea" data-nb-ref-number="204" id="idea204" data-nb-words="56" data-nb-chars="352">„Ale to&nbsp;snad ne!“ Kardinál vypadal vskutku velmi pohoršeně. Sáhl si&nbsp;kamsi ke&nbsp;krajině srdeční. Spíše než srdeční potíže to&nbsp;znamenalo, že&nbsp;kdyby byl oblečen v&nbsp;církevním oděvu, chopil by&nbsp;se&nbsp;svého náprsního kříže jako pevné kotvy. Jenomže byl v&nbsp;saku a&nbsp;jeho hodnost prozrazovala pouze cihlově červená náprsenka kolárku, takže gesto vyznělo trochu do&nbsp;prázdna.</span></p>
          <p class="chunk" data-nb-ref-number="205" data-nb-words="55" data-nb-chars="348"><span class="idea" data-nb-ref-number="205" id="idea205" data-nb-words="55" data-nb-chars="348">„Dovoluji si&nbsp;načrtnout takovou teorii. Považujte to&nbsp;jen za&nbsp;hru. Dejme tomu, že&nbsp;na&nbsp;světě existuje nějaké náboženství, které je&nbsp;založeno na&nbsp;tom, že&nbsp;ruší, nebo přinejmenším mírní lidský strach ze&nbsp;smrti. Dělá to&nbsp;docela úspěšně skoro dvacet jedno století. A&nbsp;najednou se&nbsp;objeví někdo, kdo odstraní smrt. Není to&nbsp;výzva? Není to&nbsp;nepřemožitelná konkurence?“</span></p>
          <p class="chunk" data-nb-ref-number="206" data-nb-words="51" data-nb-chars="346"><span class="idea" data-nb-ref-number="206" id="idea206" data-nb-words="51" data-nb-chars="346">„Profesor Haussmann neodstranil smrt,“ podotkl kardinál. „I&nbsp;nadále budou lidé umírat při leteckých katastrofách nebo po&nbsp;úderu blesku. I&nbsp;kdybyste měl pravdu, problém smrti ve&nbsp;skutečnosti žádný profesor nikdy nevyřeší. A&nbsp;to nechávám stranou, že&nbsp;i&nbsp;podle optimistických odhadů se&nbsp;lidé, kteří se&nbsp;podrobili terapii, dožijí zatím nanejvýš dvou set let.“</span></p>
          <p class="chunk" data-nb-ref-number="207" data-nb-words="129" data-nb-chars="763"><span class="idea" data-nb-ref-number="207" id="idea207" data-nb-words="129" data-nb-chars="763">„Podle některých odhadů třeba i&nbsp;čtyř set let,“ doplnil ho&nbsp;Adrian. „Ale na&nbsp;tom nezáleží. V&nbsp;principu, rozumíte, v&nbsp;principu je&nbsp;to&nbsp;totéž, jako když se&nbsp;všichni bojí nějaké nemoci a&nbsp;ta je&nbsp;najednou přemožena. Ještě zůstaly některé její vzácné mutace, ale těm se&nbsp;člověk může s&nbsp;trochou štěstí vyhnout. Namítnete mi, že&nbsp;i&nbsp;tak zůstává ještě vyhasnutí Slunce nebo zánik vesmíru. Jenomže, upřímně řečeno, kdo by&nbsp;myslel tak dlouho dopředu? Stačí perspektiva dvou nebo tří stovek let pozemského života a&nbsp;lidé to&nbsp;začnou považovat za&nbsp;věčnost. I&nbsp;kdyby za&nbsp;tím nestál chladný mocenský kalkul, mohl jste&nbsp;– opakuji, <em>mohl</em>_,_ netvrdím přece, že&nbsp;to&nbsp;tak bylo&nbsp;– zlikvidovat profesora v&nbsp;záchvatu vzteku. Jen si&nbsp;to&nbsp;představte. Věnujete něčemu celý život a&nbsp;najednou se&nbsp;zdá, že&nbsp;je&nbsp;to&nbsp;k&nbsp;ničemu.“</span></p>
          <p class="chunk" data-nb-ref-number="208" data-nb-words="14" data-nb-chars="93"><span class="idea" data-nb-ref-number="208" id="idea208" data-nb-words="14" data-nb-chars="93">„Budu-li trochu společensky neomalený, mohu se&nbsp;zeptat, zda jste si&nbsp;nechal udělat tu&nbsp;terapii?“</span></p>
          <p class="chunk" data-nb-ref-number="209" data-nb-words="20" data-nb-chars="106"><span class="idea" data-nb-ref-number="209" id="idea209" data-nb-words="20" data-nb-chars="106">„Ne, Eminence. Vlastně to&nbsp;už&nbsp;není tak drahé jako ještě před třemi lety, ale pořád je&nbsp;to&nbsp;ještě dost peněz.“</span></p>
          <p class="chunk" data-nb-ref-number="210" data-nb-words="8" data-nb-chars="45"><span class="idea" data-nb-ref-number="210" id="idea210" data-nb-words="8" data-nb-chars="45">„Ne víc než za&nbsp;ojeté auto,“ namítl prezident.</span></p>
          <p class="chunk" data-nb-ref-number="211" data-nb-words="19" data-nb-chars="113"><span class="idea" data-nb-ref-number="211" id="idea211" data-nb-words="19" data-nb-chars="113">„Dražší ojeté auto,“ vstoupila do&nbsp;řeči Erika Bergová, která se&nbsp;tu&nbsp;náhle vynořila. „Já jsem si&nbsp;to&nbsp;nechala udělat.“</span></p>
          <p class="chunk" data-nb-ref-number="212" data-nb-words="24" data-nb-chars="138"><span class="idea" data-nb-ref-number="212" id="idea212" data-nb-words="24" data-nb-chars="138">„Přijdete nám všem na&nbsp;pohřeb?“ otázal se&nbsp;Adrian. „Vy nesmrtelní máte vlastně dost času, takže by&nbsp;to&nbsp;pro vás neměl být zas takový problém.“</span></p>
          <p class="chunk" data-nb-ref-number="213" data-nb-words="18" data-nb-chars="122"><span class="idea" data-nb-ref-number="213" id="idea213" data-nb-words="18" data-nb-chars="122">„S&nbsp;pohřby bych zatím nespěchala,“ odsekla. „Ostatně jsem v&nbsp;poslední době zažila některé, které jsem nikdy zažít nechtěla.“</span></p>
          <p class="chunk" data-nb-ref-number="214" data-nb-words="31" data-nb-chars="195"><span class="idea" data-nb-ref-number="214" id="idea214" data-nb-words="31" data-nb-chars="195">„Kolega Adrian se&nbsp;mně právě pokouší vysvětlit, proč jsem měl dobrý důvod zavraždit profesora Haussmanna,“ přerušil ji&nbsp;kardinál. „Ale neradujte se. Určitě má&nbsp;nějaký, který se&nbsp;bude hodit i&nbsp;na vás.“</span></p>
          <p class="chunk" data-nb-ref-number="215" data-nb-words="8" data-nb-chars="42"><span class="idea" data-nb-ref-number="215" id="idea215" data-nb-words="8" data-nb-chars="42">„Pokud je, tak se&nbsp;ho&nbsp;dozvím,“ řekl Adrian.</span></p>
          <p class="chunk" data-nb-ref-number="216" data-nb-words="16" data-nb-chars="98"><span class="idea" data-nb-ref-number="216" id="idea216" data-nb-words="16" data-nb-chars="98">„Proč jste se&nbsp;dal do&nbsp;pátrání?“ zajímalo herečku. „Myslela jsem, že&nbsp;na&nbsp;tom pracuje zdejší policie.“</span></p>
          <p class="chunk" data-nb-ref-number="217" data-nb-words="20" data-nb-chars="107"><span class="idea" data-nb-ref-number="217" id="idea217" data-nb-words="20" data-nb-chars="107">„To ano. Ale protože uplynul celý den a&nbsp;nikdo z&nbsp;podezřelých ještě není ani ve&nbsp;vazbě, netuší asi, kudy dál.“</span></p>
          <p class="chunk" data-nb-ref-number="218" data-nb-words="12" data-nb-chars="66"><span class="idea" data-nb-ref-number="218" id="idea218" data-nb-words="12" data-nb-chars="66">„A&nbsp;vy si&nbsp;myslíte, že&nbsp;je&nbsp;vaším posláním odhalit vraha?“ zasmála se.</span></p>
          <p class="chunk" data-nb-ref-number="219" data-nb-words="12" data-nb-chars="79"><span class="idea" data-nb-ref-number="219" id="idea219" data-nb-words="12" data-nb-chars="79">„Jsem přirozeně zvědavý člověk. Kromě toho by&nbsp;to&nbsp;velmi zvýšilo mou popularitu.“</span></p>
          <p class="chunk" data-nb-ref-number="220" data-nb-words="57" data-nb-chars="353"><span class="idea" data-nb-ref-number="220" id="idea220" data-nb-words="57" data-nb-chars="353">„Ve světě, kde budou lidé žít věčně&nbsp;– nebo aspoň skoro věčně&nbsp;–, bude nutno slávu zvyšovat donekonečna,“ poznamenal ironicky kardinál. „Mimochodem, už&nbsp;jste mluvil s&nbsp;tím Rusem nebo kdo to&nbsp;je? Nevypadá zrovna jako jemný intelektuál, tak mu&nbsp;své podezření z&nbsp;vraždy sdělte nějak citlivě. Ať&nbsp;nemusíme zítra vyšetřovat nějakou další smrt, třeba zrovna tu&nbsp;vaši.“</span></p>
          <p class="chunk" data-nb-ref-number="221" data-nb-words="16" data-nb-chars="109"><span class="idea" data-nb-ref-number="221" id="idea221" data-nb-words="16" data-nb-chars="109">„Rusa mám v&nbsp;plánu,“ kývl Adrian. „Proč bych neprostřídal katolíky a&nbsp;ateisty také nějakým exotickým sektářem?“</span></p>
          <p class="chunk" data-nb-ref-number="222" data-nb-words="11" data-nb-chars="72"><span class="idea" data-nb-ref-number="222" id="idea222" data-nb-words="11" data-nb-chars="72">Za&nbsp;této výměny zdvořilostí se&nbsp;společnost pomalu rozešla do&nbsp;svých pokojů.</span></p>
        </section>
        <section>
          <p class="chunk" data-nb-ref-number="223" data-nb-words="42" data-nb-chars="248"><span class="idea" data-nb-ref-number="223" id="idea223" data-nb-words="42" data-nb-chars="248">Sotva se&nbsp;Adrian vrátil do&nbsp;svého pokoje, ozval se&nbsp;telefon. Bylo zřejmé, že&nbsp;je&nbsp;to&nbsp;Zuzana. Protože i&nbsp;když její číslo bylo zakódováno, takže je&nbsp;Adrian nemohl identifikovat, ona byla jediná, kdo si&nbsp;nepřál, aby se&nbsp;na&nbsp;malém monitoru ukazovala její podoba.</span></p>
          <p class="chunk" data-nb-ref-number="224" data-nb-words="27" data-nb-chars="179"><span class="idea" data-nb-ref-number="224" id="idea224" data-nb-words="27" data-nb-chars="179">„Doufám, že&nbsp;se&nbsp;dobře bavíš,“ ozvalo se&nbsp;u&nbsp;Adrianova pravého ucha. „Určitě jsi teď na&nbsp;nějaké hlubokomyslné intelektuální akci, kde hovoříš o&nbsp;etických hodnotách nebo záchraně světa.“</span></p>
          <p class="chunk" data-nb-ref-number="225" data-nb-words="24" data-nb-chars="139"><span class="idea" data-nb-ref-number="225" id="idea225" data-nb-words="24" data-nb-chars="139">„Svět se&nbsp;zachrání sám,“ odvětil. „Máme v&nbsp;Berlíně sedánek spisovatelů, tedy lidí, kteří se&nbsp;živí stejně počestně jako já&nbsp;a&nbsp;nestydí se&nbsp;za&nbsp;to.“</span></p>
          <p class="chunk" data-nb-ref-number="226" data-nb-words="30" data-nb-chars="201"><span class="idea" data-nb-ref-number="226" id="idea226" data-nb-words="30" data-nb-chars="201">Zuzana vydala zvuk, jaký vydává kočka, když jí&nbsp;někdo šlápne na&nbsp;ocas. „Máš na&nbsp;mysli partu lidí, kteří se&nbsp;zabývají hanobením druhých, vymýšlením neskutečných nesmyslů a&nbsp;parazitováním na&nbsp;slušných lidech?“</span></p>
          <p class="chunk" data-nb-ref-number="227" data-nb-words="5" data-nb-chars="37"><span class="idea" data-nb-ref-number="227" id="idea227" data-nb-words="5" data-nb-chars="37">Bylo slyšet, jak rozčileně oddychuje.</span></p>
          <p class="chunk" data-nb-ref-number="228" data-nb-words="38" data-nb-chars="246"><span class="idea" data-nb-ref-number="228" id="idea228" data-nb-words="38" data-nb-chars="246">„Ono záleží na&nbsp;úhlu pohledu,“ odvětil Adrian a&nbsp;pokoušel si&nbsp;jednou rukou namíchat koktejl. Tušil, že&nbsp;minuty strávené hovorem se&nbsp;Zuzanou budou z&nbsp;krátkodobého hlediska ztrátou času. Z&nbsp;dlouhodobého snad něco z&nbsp;těchto dialogů použije v&nbsp;nějakém románu.</span></p>
          <p class="chunk" data-nb-ref-number="229" data-nb-words="19" data-nb-chars="114"><span class="idea" data-nb-ref-number="229" id="idea229" data-nb-words="19" data-nb-chars="114">„Četla jsem tvou poslední knihu. Tedy pokusila jsem se&nbsp;o&nbsp;to. Skončila jsem někde v&nbsp;polovině. Je&nbsp;veskrze průměrná.“</span></p>
          <p class="chunk" data-nb-ref-number="230" data-nb-words="15" data-nb-chars="98"><span class="idea" data-nb-ref-number="230" id="idea230" data-nb-words="15" data-nb-chars="98">„Kde ses naučila slovo <em>veskrze</em>?“ podivil se&nbsp;Adrian, který konečně našel v&nbsp;ledničce ananasový džus.</span></p>
          <p class="chunk" data-nb-ref-number="231" data-nb-words="50" data-nb-chars="318"><span class="idea" data-nb-ref-number="231" id="idea231" data-nb-words="50" data-nb-chars="318">„Od našeho posledního setkání, což je&nbsp;už&nbsp;naštěstí dost dlouho, jsem na&nbsp;sobě hodně pracovala. Čtení tvých takzvaných knih k&nbsp;tomu ovšem nepočítám. To&nbsp;dělám jen proto, abych se&nbsp;dozvěděla, kam jsi za&nbsp;poslední dobu zase klesnul. Ke&nbsp;svému potěšení mohu konstatovat, že&nbsp;proces rozkladu tvé osobnosti postupuje docela rychle.“</span></p>
          <p class="chunk" data-nb-ref-number="232" data-nb-words="8" data-nb-chars="46"><span class="idea" data-nb-ref-number="232" id="idea232" data-nb-words="8" data-nb-chars="46">„Ano?“ řekl a&nbsp;nalil do&nbsp;džusu kanadskou whisku.</span></p>
          <p class="chunk" data-nb-ref-number="233" data-nb-words="18" data-nb-chars="105"><span class="idea" data-nb-ref-number="233" id="idea233" data-nb-words="18" data-nb-chars="105">„Co to&nbsp;tam šplouchá? Jsi s&nbsp;některou ze&nbsp;svých nešťastných milenek ve&nbsp;vaně, nebo si&nbsp;mícháš nějakej chlast?“</span></p>
          <p class="chunk" data-nb-ref-number="234" data-nb-words="39" data-nb-chars="222"><span class="idea" data-nb-ref-number="234" id="idea234" data-nb-words="39" data-nb-chars="222">„A&nbsp;co když obojí? Třeba se&nbsp;s&nbsp;milenkami přímo koupu v&nbsp;chlastu. Teď jsem jednu právě polil portským a&nbsp;chci ji&nbsp;osušit jazykem. Tak dělej, než mi&nbsp;oschne přirozenou cestou. Ostatně jsi mi&nbsp;ani neřekla, proč voláš. Jako vždycky.“</span></p>
          <p class="chunk" data-nb-ref-number="235" data-nb-words="74" data-nb-chars="422"><span class="idea" data-nb-ref-number="235" id="idea235" data-nb-words="74" data-nb-chars="422">„Někteří lidé nemají vlastní svědomí, tak na&nbsp;sebe to&nbsp;břemeno beru sama. Představ si, že&nbsp;jsem před třemi dny potkala dalšího člověka, který četl jeden z&nbsp;tvých inteligentních románů. To&nbsp;jsem ještě nevěděla, co&nbsp;v&nbsp;něm je, tak jsem si&nbsp;ho&nbsp;koupila. Dotyčný věděl, že&nbsp;jsme spolu měli kdysi něco společného. Mělo mě&nbsp;varovat, že&nbsp;se&nbsp;na&nbsp;mě&nbsp;tak divně díval. Ale to, co&nbsp;jsem v&nbsp;tvém románku našla, to&nbsp;zdaleka předčilo veškeré očekávání.“</span></p>
          <p class="chunk" data-nb-ref-number="236" data-nb-words="7" data-nb-chars="43"><span class="idea" data-nb-ref-number="236" id="idea236" data-nb-words="7" data-nb-chars="43">„Opravdu? Vždyť tam není nic tak hrozného.“</span></p>
          <p class="chunk" data-nb-ref-number="237" data-nb-words="20" data-nb-chars="122"><span class="idea" data-nb-ref-number="237" id="idea237" data-nb-words="20" data-nb-chars="122">„Ne? Zajímavé. Ze&nbsp;sebe jsi tam primitiva neudělal,“ řekla hlasem, který zněl, jako kdyby jí&nbsp;z&nbsp;hrdla proudil kapalný dusík.</span></p>
          <p class="chunk" data-nb-ref-number="238" data-nb-words="5" data-nb-chars="43"><span class="idea" data-nb-ref-number="238" id="idea238" data-nb-words="5" data-nb-chars="43">„Nepíšu autobiografické romány,“ bránil se.</span></p>
          <p class="chunk" data-nb-ref-number="239" data-nb-words="12" data-nb-chars="65"><span class="idea" data-nb-ref-number="239" id="idea239" data-nb-words="12" data-nb-chars="65">„Ale píšeš. Moc dobře víš, že&nbsp;píšeš. Jak teď před lidmi vypadám?“</span></p>
          <p class="chunk" data-nb-ref-number="240" data-nb-words="10" data-nb-chars="60"><span class="idea" data-nb-ref-number="240" id="idea240" data-nb-words="10" data-nb-chars="60">„To já&nbsp;nevím, jak teď vypadáš. Jistě rozkošně jako vždycky.“</span></p>
          <p class="chunk" data-nb-ref-number="241" data-nb-words="5" data-nb-chars="31"><span class="idea" data-nb-ref-number="241" id="idea241" data-nb-words="5" data-nb-chars="31">„Tímhle se&nbsp;z&nbsp;toho nevykroutíš.“</span></p>
          <p class="chunk" data-nb-ref-number="242" data-nb-words="12" data-nb-chars="73"><span class="idea" data-nb-ref-number="242" id="idea242" data-nb-words="12" data-nb-chars="73">V&nbsp;okamžiku, kdy se&nbsp;nadechla, aby ještě něco řekla, Adrian hovor přerušil.</span></p>
        </section>
        <section>
          <p class="chunk" data-nb-ref-number="243" data-nb-words="13" data-nb-chars="81"><span class="idea" data-nb-ref-number="243" id="idea243" data-nb-words="13" data-nb-chars="81">Adrian nenáviděl především dvě věci: svou bývalou partnerku a&nbsp;zemi, ve&nbsp;které žil.</span></p>
          <p class="chunk" data-nb-ref-number="244" data-nb-words="42" data-nb-chars="227"><span class="idea" data-nb-ref-number="244" id="idea244" data-nb-words="42" data-nb-chars="227">Přistěhoval se&nbsp;do&nbsp;ní&nbsp;jako cizinec. Osobní chamtivost a&nbsp;pocit, že&nbsp;je&nbsp;kosmopolita, ho&nbsp;dovedly ke&nbsp;zradě na&nbsp;vlastním národu a&nbsp;přišel do&nbsp;země, o&nbsp;které si&nbsp;myslel, že&nbsp;nemůže být o&nbsp;mnoho horší než jeho vlastní. To&nbsp;byl ovšem velký omyl.</span></p>
          <p class="chunk" data-nb-ref-number="245" data-nb-words="14" data-nb-chars="66"><span class="idea" data-nb-ref-number="245" id="idea245" data-nb-words="14" data-nb-chars="66">Ne&nbsp;že&nbsp;by&nbsp;Čechy nebyly hezkou zemí. Ale museli by&nbsp;tu&nbsp;žít jiní lidé.</span></p>
          <p class="chunk" data-nb-ref-number="246" data-nb-words="5" data-nb-chars="29"><span class="idea" data-nb-ref-number="246" id="idea246" data-nb-words="5" data-nb-chars="29">Byli odporní na&nbsp;první pohled.</span></p>
          <p class="chunk" data-nb-ref-number="247" data-nb-words="87" data-nb-chars="560"><span class="idea" data-nb-ref-number="247" id="idea247" data-nb-words="87" data-nb-chars="560">Kdysi se&nbsp;ve&nbsp;škole naučil kromě mnoha jiných neužitečných informací cosi o&nbsp;tom, že&nbsp;existují zdroje měkkého napětí, u&nbsp;kterých napětí ihned klesne, jakmile je&nbsp;připojíte na&nbsp;nějaký odpor. A&nbsp;přesně takoví byli Češi. Řečí spousta, ale když došlo na&nbsp;lámání chleba, zmizeli. Nikdy na&nbsp;nic neměli jasný názor. Pokud měli, podle potřeby jej měnili. Pak se&nbsp;vždycky ukázalo, že&nbsp;jej vlastně nezměnili, ale pouze přizpůsobili požadavkům momentálního posluchače. Vlastně ani neměnili názor, protože buď stejně žádný neměli, nebo si&nbsp;podrželi ten původní a&nbsp;změnu jen předstírali.</span></p>
          <p class="chunk" data-nb-ref-number="248" data-nb-words="59" data-nb-chars="378"><span class="idea" data-nb-ref-number="248" id="idea248" data-nb-words="59" data-nb-chars="378">Adrian se&nbsp;nikdy s&nbsp;něčím podobným nesetkal. Jeho jediné štěstí spočívalo v&nbsp;tom, že&nbsp;žil na&nbsp;poměrně odlehlém místě na&nbsp;Novém Světě nad městem a&nbsp;s&nbsp;obyčejnými lidmi se&nbsp;nemusel moc stýkat. Pociťoval k&nbsp;nim téměř fyzický odpor. Jejich plebejství, naprostá nepřítomnost jakéhokoli náznaku aristokratičnosti a&nbsp;schopnosti zastávat názor déle než deset minut&nbsp;– to&nbsp;vše jej bytostně iritovalo.</span></p>
          <p class="chunk" data-nb-ref-number="249" data-nb-words="108" data-nb-chars="679"><span class="idea" data-nb-ref-number="249" id="idea249" data-nb-words="108" data-nb-chars="679">Kromě toho nechápal, proč si&nbsp;obyvatelé Čech myslí, že&nbsp;jsou dokonce čímsi nadřazeni nad ostatními národy. Tak například žili v&nbsp;setrvalém bludu, že&nbsp;mají smysl pro humor. Stačil letmý pohled na&nbsp;odulé tváře v&nbsp;ulicích, se&nbsp;rty sevřenými, jako kdyby to&nbsp;byly čelisti svěráku. Od&nbsp;té&nbsp;doby, co&nbsp;baviči vstupovali až&nbsp;do&nbsp;domu prostřednictvím dokonalých obrazů, měli se&nbsp;Češi konečně čemu smát. Tak například jeden bavič několik minut monotónně opakoval pouze taková slova jako <em>hovno</em>, <em>sračka</em>, <em>mrdat</em> a&nbsp;pokoušel se&nbsp;mezi ně&nbsp;ještě dostat jakýsi náznak příběhu, což se&nbsp;mu&nbsp;příliš nedařilo. Publikum však bylo nadšené. Herec, který nejčastěji pronášel slovo <em>mrdat</em>_,_ se&nbsp;stal v&nbsp;anketě hercem desetiletí.</span></p>
          <p class="chunk" data-nb-ref-number="250" data-nb-words="14" data-nb-chars="81"><span class="idea" data-nb-ref-number="250" id="idea250" data-nb-words="14" data-nb-chars="81">Nebylo divu, že&nbsp;Adrian mizel i&nbsp;na ty&nbsp;nejobskurnější akce do&nbsp;ciziny, kdykoli mohl.</span></p>
        </section>
        <section>
          <p class="chunk" data-nb-ref-number="251" data-nb-words="14" data-nb-chars="82"><span class="idea" data-nb-ref-number="251" id="idea251" data-nb-words="14" data-nb-chars="82">Pokud šlo o&nbsp;Sorokina, Adrian zjistil, že&nbsp;realita je&nbsp;ještě mnohem horší, než čekal.</span></p>
          <p class="chunk" data-nb-ref-number="252" data-nb-words="50" data-nb-chars="321"><span class="idea" data-nb-ref-number="252" id="idea252" data-nb-words="50" data-nb-chars="321">Setkali se&nbsp;druhý den ráno u&nbsp;hotelového baru. Bylo dva dny před zakončením kongresu a&nbsp;někteří hosté se&nbsp;už&nbsp;balili. Účast na&nbsp;referátech poklesla, zvláště na&nbsp;těch s&nbsp;tematikou obnovy civilizace nebo role intelektuála v&nbsp;postglobalizačním světě. Bylo třeba ještě stihnout nutné nákupy pro manželky a&nbsp;milenky, které zůstaly doma.</span></p>
          <p class="chunk" data-nb-ref-number="253" data-nb-words="39" data-nb-chars="235"><span class="idea" data-nb-ref-number="253" id="idea253" data-nb-words="39" data-nb-chars="235">„Dáte si&nbsp;něco k&nbsp;pití?“ zeptal se, sotva vedle sebe zahlédl postavu hubeného muže s&nbsp;černým vousem a&nbsp;kostěnými brýlemi. Adrian nikdy netušil, jak vypadají kostěné brýle, ale jakmile je&nbsp;na&nbsp;Sorokinovi spatřil, pochopil, že&nbsp;to&nbsp;musí být ono.</span></p>
          <p class="chunk" data-nb-ref-number="254" data-nb-words="7" data-nb-chars="41"><span class="idea" data-nb-ref-number="254" id="idea254" data-nb-words="7" data-nb-chars="41">„Dám si&nbsp;jen vodu,“ řekl nezúčastněně muž.</span></p>
          <p class="chunk" data-nb-ref-number="255" data-nb-words="5" data-nb-chars="33"><span class="idea" data-nb-ref-number="255" id="idea255" data-nb-words="5" data-nb-chars="33">„To není zrovna vydatná snídaně.“</span></p>
          <p class="chunk" data-nb-ref-number="256" data-nb-words="8" data-nb-chars="60"><span class="idea" data-nb-ref-number="256" id="idea256" data-nb-words="8" data-nb-chars="60">„Držím půst. Z&nbsp;náboženských důvodů,“ odvětil jeho protějšek.</span></p>
          <p class="chunk" data-nb-ref-number="257" data-nb-words="3" data-nb-chars="19"><span class="idea" data-nb-ref-number="257" id="idea257" data-nb-words="3" data-nb-chars="19">„Je nějaký svátek?“</span></p>
          <p class="chunk" data-nb-ref-number="258" data-nb-words="5" data-nb-chars="36"><span class="idea" data-nb-ref-number="258" id="idea258" data-nb-words="5" data-nb-chars="36">„Je svátek svatého Achaba Syrského.“</span></p>
          <p class="chunk" data-nb-ref-number="259" data-nb-words="5" data-nb-chars="28"><span class="idea" data-nb-ref-number="259" id="idea259" data-nb-words="5" data-nb-chars="28">„O&nbsp;tom jsem nikdy neslyšel.“</span></p>
          <p class="chunk" data-nb-ref-number="260" data-nb-words="8" data-nb-chars="47"><span class="idea" data-nb-ref-number="260" id="idea260" data-nb-words="8" data-nb-chars="47">„To mě&nbsp;neudivuje. Slyšel jste o&nbsp;Sarah Dornové?“</span></p>
          <p class="chunk" data-nb-ref-number="261" data-nb-words="5" data-nb-chars="33"><span class="idea" data-nb-ref-number="261" id="idea261" data-nb-words="5" data-nb-chars="33">„Samozřejmě. Tu&nbsp;zná přece každý.“</span></p>
          <p class="chunk" data-nb-ref-number="262" data-nb-words="29" data-nb-chars="179"><span class="idea" data-nb-ref-number="262" id="idea262" data-nb-words="29" data-nb-chars="179">„Přesně to&nbsp;jsem měl na&nbsp;mysli. Průměrná zpěvačka, která se&nbsp;proslavila především konzumací drog a&nbsp;hojným souložením. Ale zná ji&nbsp;každý. Jak dlouho myslíte, že&nbsp;bude trvat její sláva?“</span></p>
          <p class="chunk" data-nb-ref-number="263" data-nb-words="47" data-nb-chars="271"><span class="idea" data-nb-ref-number="263" id="idea263" data-nb-words="47" data-nb-chars="271">„Nakolik jsem informován o&nbsp;jejím zdravotním stavu, tak asi tak pět až&nbsp;sedm let,“ řekl Adrian. „Před měsícem prohlásila, že&nbsp;už&nbsp;nebere žádné drogy, což je&nbsp;neklamnou známkou toho, že&nbsp;drogy bere. Myslím, že&nbsp;déle než pět let nevydrží, leda by&nbsp;se&nbsp;stal zázrak. Ale zpívá hezky.“</span></p>
          <p class="chunk" data-nb-ref-number="264" data-nb-words="12" data-nb-chars="67"><span class="idea" data-nb-ref-number="264" id="idea264" data-nb-words="12" data-nb-chars="67">Sorokin se&nbsp;zhluboka napil vody, jako by&nbsp;to&nbsp;byl nějaký opojný nápoj.</span></p>
          <p class="chunk" data-nb-ref-number="265" data-nb-words="27" data-nb-chars="180"><span class="idea" data-nb-ref-number="265" id="idea265" data-nb-words="27" data-nb-chars="180">„Achab Syrský také zpíval. On&nbsp;ovšem zpíval hymny, které byly věnovány Bohu. Člověk může fyzicky zemřít, ale jeho písně, protože byly věnovány Nejvyššímu, buď pochválen, znějí dál.“</span></p>
          <p class="chunk" data-nb-ref-number="266" data-nb-words="32" data-nb-chars="188"><span class="idea" data-nb-ref-number="266" id="idea266" data-nb-words="32" data-nb-chars="188">„Myslím, že&nbsp;si&nbsp;už&nbsp;vzpomínám, učil jsem se&nbsp;o&nbsp;něm něco ve&nbsp;škole jako dítě,“ řekl Adrian smířlivým tónem, ačkoliv věděl, že&nbsp;určitý typ lidí smířlivost a&nbsp;tolerance popuzuje víc než proklínání.</span></p>
          <p class="chunk" data-nb-ref-number="267" data-nb-words="47" data-nb-chars="315"><span class="idea" data-nb-ref-number="267" id="idea267" data-nb-words="47" data-nb-chars="315">„Svatý Achab Syrský, kterého vám nejspíš vylíčili jako fanatika, dokázal něco, na&nbsp;co&nbsp;celá staletí čekala jako na&nbsp;rosu božské milosti. Spojil totiž jasné a&nbsp;ostré vidění Proroka Mohameda s&nbsp;hlubokou vírou ortodoxního křesťanství. Právě jeho <em>Řád Nejvyšších Čistých</em> nesl jeho poselství dál, když Achaba nevěřící zabili.“</span></p>
          <p class="chunk" data-nb-ref-number="268" data-nb-words="4" data-nb-chars="15"><span class="idea" data-nb-ref-number="268" id="idea268" data-nb-words="4" data-nb-chars="15">„A&nbsp;kdo to&nbsp;byl?“</span></p>
          <p class="chunk" data-nb-ref-number="269" data-nb-words="40" data-nb-chars="265"><span class="idea" data-nb-ref-number="269" id="idea269" data-nb-words="40" data-nb-chars="265">„Samozřejmě Židé. Ve&nbsp;své nenávisti nedokázali přenést přes srdce, že&nbsp;tu&nbsp;vzniká nová podoba křesťanství, které už&nbsp;sami nebudou mít co&nbsp;vytknout. Nové definování Ježíšova božského synovství a&nbsp;konec modloslužby obrazů, jak ji&nbsp;odsoudil už&nbsp;císař svatý Lev III. Isaurský.“</span></p>
          <p class="chunk" data-nb-ref-number="270" data-nb-words="8" data-nb-chars="48"><span class="idea" data-nb-ref-number="270" id="idea270" data-nb-words="8" data-nb-chars="48">„Nevěděl jsem, že&nbsp;byl svatý,“ podivil se&nbsp;Adrian.</span></p>
          <p class="chunk" data-nb-ref-number="271" data-nb-words="18" data-nb-chars="129"><span class="idea" data-nb-ref-number="271" id="idea271" data-nb-words="18" data-nb-chars="129">„Byl za&nbsp;svatého prohlášen posvátnou synodou našeho státu. Pre­zident Usáma III. Božský potom jeho svátek učinil státním svátkem.“</span></p>
          <p class="chunk" data-nb-ref-number="272" data-nb-words="15" data-nb-chars="93"><span class="idea" data-nb-ref-number="272" id="idea272" data-nb-words="15" data-nb-chars="93">„Zajímavé. Mohu teď trochu odbočit a&nbsp;zeptat se, jaký byl váš vztah k&nbsp;profesoru Haussmannovi?“</span></p>
          <p class="chunk" data-nb-ref-number="273" data-nb-words="52" data-nb-chars="315"><span class="idea" data-nb-ref-number="273" id="idea273" data-nb-words="52" data-nb-chars="315">„Zajímavý muž. Nicméně jeden z&nbsp;těch, kteří mohou za&nbsp;utrpení tohoto světa. Falešný mesiáš. Nesl v&nbsp;sobě prokletí své rasy. Žijeme v&nbsp;době, kdy se&nbsp;to&nbsp;už&nbsp;zase smí svobodně říkat. Prokletí rasy,“ řekl Sorokin zálibně ještě jednou, jako by&nbsp;si&nbsp;ta&nbsp;slova chtěl vychutnat. „Šejdíř, který tvrdil, že&nbsp;lidem nabízí nesmrtelnost.“</span></p>
          <p class="chunk" data-nb-ref-number="274" data-nb-words="3" data-nb-chars="19"><span class="idea" data-nb-ref-number="274" id="idea274" data-nb-words="3" data-nb-chars="19">„A&nbsp;nenabízel snad?“</span></p>
          <p class="chunk" data-nb-ref-number="275" data-nb-words="10" data-nb-chars="50"><span class="idea" data-nb-ref-number="275" id="idea275" data-nb-words="10" data-nb-chars="50">Sorokin se&nbsp;suše zasmál a&nbsp;opět se&nbsp;napil čisté vody.</span></p>
          <p class="chunk" data-nb-ref-number="276" data-nb-words="40" data-nb-chars="236"><span class="idea" data-nb-ref-number="276" id="idea276" data-nb-words="40" data-nb-chars="236">„Nabízel pouhý odklad. Představte si, že&nbsp;jste odsouzenec v&nbsp;cele a&nbsp;čekáte na&nbsp;popravu. Najednou přijde biřic a&nbsp;řekne, že&nbsp;máte dva dny odklad. Je&nbsp;snad nějaký důvod padat takovému člověku k&nbsp;nohám a&nbsp;chválit ho&nbsp;jako vynálezce věčného života?“</span></p>
          <p class="chunk" data-nb-ref-number="277" data-nb-words="9" data-nb-chars="71"><span class="idea" data-nb-ref-number="277" id="idea277" data-nb-words="9" data-nb-chars="71">„Ale on&nbsp;přece lidský život učinil nekonečným. Přinejmenším teoreticky.“</span></p>
          <p class="chunk" data-nb-ref-number="278" data-nb-words="25" data-nb-chars="185"><span class="idea" data-nb-ref-number="278" id="idea278" data-nb-words="25" data-nb-chars="185">„Velmi teoreticky. Jenomže jednou musí všechno zaniknout. Až&nbsp;vybuchne Slunce nebo z&nbsp;nějakého jiného důvodu sluneční soustava zanikne, může snad člověka zachránit nějaká směšná terapie?“</span></p>
          <p class="chunk" data-nb-ref-number="279" data-nb-words="6" data-nb-chars="38"><span class="idea" data-nb-ref-number="279" id="idea279" data-nb-words="6" data-nb-chars="38">Adrian si&nbsp;objednal ještě jednu whisku.</span></p>
          <p class="chunk" data-nb-ref-number="280" data-nb-words="15" data-nb-chars="89"><span class="idea" data-nb-ref-number="280" id="idea280" data-nb-words="15" data-nb-chars="89">„O&nbsp;tom můžeme vést intelektuální spor, ale znám mnoho lidí, které by&nbsp;uspokojil i&nbsp;odklad.“</span></p>
          <p class="chunk" data-nb-ref-number="281" data-nb-words="12" data-nb-chars="75"><span class="idea" data-nb-ref-number="281" id="idea281" data-nb-words="12" data-nb-chars="75">Sorokin dopil vodu a&nbsp;rázným gestem zabránil číšníkovi, aby mu&nbsp;donesl další.</span></p>
          <p class="chunk" data-nb-ref-number="282" data-nb-words="44" data-nb-chars="269"><span class="idea" data-nb-ref-number="282" id="idea282" data-nb-words="44" data-nb-chars="269">„Vím, co&nbsp;si&nbsp;o&nbsp;mně myslíte. To&nbsp;je&nbsp;ten šílený Rus, který je&nbsp;něco mezi muslimem a&nbsp;křesťanem, navíc pravoslavným křesťanem, možná jeden z&nbsp;těch bláznů, co&nbsp;se&nbsp;chtějí nechat žrát červy jako Šimon Sloupovník. Takový blázen by&nbsp;byl určitě schopen profesora Haussmanna zavraždit.“</span></p>
          <p class="chunk" data-nb-ref-number="283" data-nb-words="3" data-nb-chars="15"><span class="idea" data-nb-ref-number="283" id="idea283" data-nb-words="3" data-nb-chars="15">„To říkáte vy.“</span></p>
          <p class="chunk" data-nb-ref-number="284" data-nb-words="18" data-nb-chars="88"><span class="idea" data-nb-ref-number="284" id="idea284" data-nb-words="18" data-nb-chars="88">„Ne. To&nbsp;tu&nbsp;říkají skoro všichni. <em>Někdo z&nbsp;těch tří, co&nbsp;bydlí na&nbsp;tom patře, to&nbsp;musel být.</em>“</span></p>
          <p class="chunk" data-nb-ref-number="285" data-nb-words="17" data-nb-chars="73"><span class="idea" data-nb-ref-number="285" id="idea285" data-nb-words="17" data-nb-chars="73">„Ano. Někdo z&nbsp;těch tří to&nbsp;musel být. Někdo z&nbsp;vás tří. A&nbsp;vy to&nbsp;taky víte.“</span></p>
          <p class="chunk" data-nb-ref-number="286" data-nb-words="6" data-nb-chars="31"><span class="idea" data-nb-ref-number="286" id="idea286" data-nb-words="6" data-nb-chars="31">„Proč bych to&nbsp;dělal zrovna já?“</span></p>
          <p class="chunk" data-nb-ref-number="287" data-nb-words="24" data-nb-chars="149"><span class="idea" data-nb-ref-number="287" id="idea287" data-nb-words="24" data-nb-chars="149">„Třeba ze&nbsp;stejného důvodu jako kardinál Pole. Nesmrtelnost vás irituje. Z&nbsp;čeho byste žili, vy&nbsp;a&nbsp;vaše náboženství, kdyby se&nbsp;ukázalo, že&nbsp;smrt nehrozí?“</span></p>
          <p class="chunk" data-nb-ref-number="288" data-nb-words="18" data-nb-chars="111"><span class="idea" data-nb-ref-number="288" id="idea288" data-nb-words="18" data-nb-chars="111">„Mýlíte se, pane Adriane. Mohu se&nbsp;zeptat, zda jste věřící? Ať&nbsp;už&nbsp;jakéhokoli náboženství, ale jste snad věřící?“</span></p>
          <p class="chunk" data-nb-ref-number="289" data-nb-words="31" data-nb-chars="198"><span class="idea" data-nb-ref-number="289" id="idea289" data-nb-words="31" data-nb-chars="198">„Nemám na&nbsp;tyto věci vyhraněný názor. Nedají se&nbsp;prokázat ani vyvrátit. Věřím v&nbsp;Boha, který je&nbsp;totožný s&nbsp;vesmírem. Jsem vlastně panteista. Jenomže jako každý panteista jsem vlastně zároveň i&nbsp;ateista.“</span></p>
          <p class="chunk" data-nb-ref-number="290" data-nb-words="58" data-nb-chars="389"><span class="idea" data-nb-ref-number="290" id="idea290" data-nb-words="58" data-nb-chars="389">„Přesně to&nbsp;jsem očekával. Právě proto můžete za&nbsp;možný považovat takový nesmysl, jako že&nbsp;kvůli nějakému sotva ověřenému vědeckému objevu by&nbsp;se&nbsp;mohla zhroutit víra. Víra, která na&nbsp;této zemi trvá odnepaměti. Takhle už&nbsp;uvažovali ti, co&nbsp;si&nbsp;mysleli, že&nbsp;objev geocentrické soustavy nebo vyhrabání trouchnivých kostí nějakého primáta, údajně předka člověka, otřese vírou. Nic takového se&nbsp;nestalo.“</span></p>
          <p class="chunk" data-nb-ref-number="291" data-nb-words="106" data-nb-chars="608"><span class="idea" data-nb-ref-number="291" id="idea291" data-nb-words="106" data-nb-chars="608">„To zní dost působivě. Snad bych se&nbsp;tím i&nbsp;nechal přesvědčit, jenomže také vím, že&nbsp;ne&nbsp;vždy se&nbsp;podle toho církve v&nbsp;dějinách chovaly. Proč&nbsp;– když je&nbsp;víra tak pevná&nbsp;– byli lidé popravováni a&nbsp;mučeni? Jednou proto, že&nbsp;uctívali obrazy, podruhé proto, že&nbsp;byli proti obrazům, jednou kvůli tomu, že&nbsp;nějakému vztahu v&nbsp;božské Trojici říkali jinak než jejich odpůrci, příště zase kvůli tomu, jestli se&nbsp;křižují dvěma nebo třemi prsty? Kdyby svět fungoval podle logiky, měl byste pravdu a&nbsp;já bych vám mohl v&nbsp;klidu věřit. Jenomže šéfové tohoto světa, a&nbsp;šéfy církve z&nbsp;toho nemůžeme vyjmout, nemají k&nbsp;logice občas tak blízko.“</span></p>
          <p class="chunk" data-nb-ref-number="292" data-nb-words="25" data-nb-chars="165"><span class="idea" data-nb-ref-number="292" id="idea292" data-nb-words="25" data-nb-chars="165">Sorokin se&nbsp;zamračil jako malé dítě, které místo očekávané čokolády spolklo rybí tuk. Sevřel rty, jako kdyby chtěl zadržet malého hada, schopného vyskočit a&nbsp;uštknout.</span></p>
          <p class="chunk" data-nb-ref-number="293" data-nb-words="66" data-nb-chars="436"><span class="idea" data-nb-ref-number="293" id="idea293" data-nb-words="66" data-nb-chars="436">„Pane, máte pozoruhodnou schopnost dotknout se&nbsp;druhých lidí. Mě&nbsp;vyvést z&nbsp;míry nemůžete, protože jsem pevně zakotven ve&nbsp;svém přesvědčení. Dovedu si&nbsp;však představit, že&nbsp;běžného člověka by&nbsp;vaše neustálé obviňování z&nbsp;ohavné vraždy muselo zmást. Kdybyste byl policista, měl byste podezřívavost v&nbsp;popisu práce. Jenomže jste spisovatel a&nbsp;podezření vznášíte vůči svým kolegům, tedy vůči lidem, se&nbsp;kterými byste měl jednat jako rovný s&nbsp;rovnými.“</span></p>
          <p class="chunk" data-nb-ref-number="294" data-nb-words="85" data-nb-chars="562"><span class="idea" data-nb-ref-number="294" id="idea294" data-nb-words="85" data-nb-chars="562">„Jsem spisovatel, ale na&nbsp;rozdíl od&nbsp;vás nepíši knihy o&nbsp;Bohu a&nbsp;hlubinách lidské duše, ale vyrábím detektivky pro trh. Detektivka je&nbsp;samozřejmě naprostý výmysl, pohádka, která nemá s&nbsp;chodem reálného světa kromě fyzikálních zákonů nic společného. Když ale popíšete několik tisíc stran o&nbsp;vraždách a&nbsp;vymýšlíte aspoň trochu přijatelné motivy a&nbsp;rozumně uvěřitelné postavy neurážející příliš zdravý rozum, přece jenom o&nbsp;zločinu a&nbsp;jeho pachatelích přemýšlíte. A&nbsp;když se&nbsp;pak nachomýtnete ke&nbsp;skutečné vraždě a&nbsp;máte bezpečně ohraničený okruh podezřelých, prostě vám to&nbsp;nedá.“</span></p>
          <p class="chunk" data-nb-ref-number="295" data-nb-words="23" data-nb-chars="134"><span class="idea" data-nb-ref-number="295" id="idea295" data-nb-words="23" data-nb-chars="134">„Tak to&nbsp;přeji hodně štěstí. Budete mít ke&nbsp;svému bádání ostatně dost příležitostí. Myslím, že&nbsp;se&nbsp;všichni setkáme za&nbsp;dva měsíce v&nbsp;Římě.“</span></p>
          <p class="chunk" data-nb-ref-number="296" data-nb-words="7" data-nb-chars="55"><span class="idea" data-nb-ref-number="296" id="idea296" data-nb-words="7" data-nb-chars="55">„Letos máme skutečně nabitý program,“ připustil Adrian.</span></p>
          <p class="chunk" data-nb-ref-number="297" data-nb-words="56" data-nb-chars="374"><span class="idea" data-nb-ref-number="297" id="idea297" data-nb-words="56" data-nb-chars="374">Když odjížděl na&nbsp;letiště, začalo pršet. Byl to&nbsp;jenom obyčejný a&nbsp;krátký jarní deštík. Několik poryvů větru, které předtím kdesi ukradly hrst letáků s&nbsp;programem právě skončeného spisovatelského kongresu, vrhalo papírovou hmotu na&nbsp;zdi, na&nbsp;autobus, jímž jeli na&nbsp;letiště chudší spisovatelé, kteří si&nbsp;neobjednali taxík, a&nbsp;na prezidenta PENu, který se&nbsp;vykolébal z&nbsp;hotelové recepce.</span></p>
          <p class="chunk" data-nb-ref-number="298" data-nb-words="40" data-nb-chars="234"><span class="idea" data-nb-ref-number="298" id="idea298" data-nb-words="40" data-nb-chars="234">„Takový to&nbsp;mohl být pěkný kongres,“ řekl skoro omluvným tónem, když spatřil Adriana. „Byla to&nbsp;taková nešťastná událost a&nbsp;tak zcela cizí duchu našich setkání! Doufám, že&nbsp;až&nbsp;se&nbsp;za&nbsp;pár týdnů uvidíme na&nbsp;jihu, bude to&nbsp;všechno už&nbsp;minulost.“</span></p>
          <p class="chunk" data-nb-ref-number="299" data-nb-words="39" data-nb-chars="243"><span class="idea" data-nb-ref-number="299" id="idea299" data-nb-words="39" data-nb-chars="243">„Uvidíme,“ řekl Adrian, ale to&nbsp;už&nbsp;se&nbsp;prezident soukal do&nbsp;ohromné limuzíny, která předjela před vchod. Adrian ještě stačil zahlédnout, jak mu&nbsp;prezident zamával, ale to&nbsp;se&nbsp;možná jen tak chytil opěrky, když vůz vyrazil směrem k&nbsp;letišti Tempelhof.</span></p>
          <p class="chunk" data-nb-ref-number="300" data-nb-words="14" data-nb-chars="85"><span class="idea" data-nb-ref-number="300" id="idea300" data-nb-words="14" data-nb-chars="85">Bílé čáry super-jetů krájely oblohu jako velký modrý koláč a&nbsp;Adrian zamával na&nbsp;taxík.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vrazda_je_krasna_007.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>