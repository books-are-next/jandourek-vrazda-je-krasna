<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="3\. Svobodná sibiřská republika">
    <meta name="apple-mobile-web-app-capable" content="yes">
    <title>3. Svobodná sibiřská republika</title>
    <link rel="stylesheet" href="./style/style.min.css" media="screen" integrity="sha256-86v7XDcYpu7xT12TrNXpE6KYOcGD8Dj9ESdqMzZE7ZM=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86828">
    <meta name="application-name" content="Jan Jandourek: Vražda je krásná">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Vražda je krásná">
    <meta property="og:title" content="Vražda je krásná">
    <meta property="og:type" content="book">
    <meta property="og:book:author" content="Jan Jandourek">
    <meta property="twitter:title" content="Jan Jandourek: Vražda je krásná">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./vrazda_je_krasna_008.html">
    <link rel="next" href="./vrazda_je_krasna_010.html">
    <meta name="nb-order" content="5">
    <link rel="self" href="vrazda_je_krasna_009.html">
    <meta name="nb-identifier" content="jandourek-vrazda-je-krasna-4e46c55">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="12382" data-nb-chars="76648">
    <nav role="doc-toc">
      <ul class="plain section">
        <li><a href="vrazda_je_krasna_005.html">Věnování</a></li>
        <li><a href="vrazda_je_krasna_006.html">Berlín</a></li>
        <li><a href="vrazda_je_krasna_007.html">Řím</a></li>
        <li><a href="vrazda_je_krasna_008.html">Plovoucí ostrov</a></li>
        <li><a href="vrazda_je_krasna_009.html">3. Svobodná sibiřská republika</a></li>
        <li><a href="vrazda_je_krasna_010.html">Mrtvé moře</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vrazda_je_krasna_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="30"><span class="idea" data-nb-ref-number="1" id="idea1" data-nb-words="4" data-nb-chars="30">3. Svobodná sibiřská republika</span></h1>
        <section>
          <p class="chunk" data-nb-ref-number="2" data-nb-words="89" data-nb-chars="572"><span class="idea" data-nb-ref-number="2" id="idea2" data-nb-words="89" data-nb-chars="572">Kolik uhodilo, poznali delegáti kongresu hned po&nbsp;příletu do&nbsp;hlavního města. Zatímco několik podezřelých jedinců prošlo celní a&nbsp;pasovou kontrolou bez jakýchkoli problémů, byli mnozí literáti vystaveni důkladné osobní prohlídce. Adrian byl dokonce vyzván, aby otevřel ústa, a&nbsp;úředník mu&nbsp;do&nbsp;nich svítil malou svítilnou. Pak se&nbsp;ho&nbsp;pokoušeli v&nbsp;malé místnosti přesvědčit, aby si&nbsp;sundal spodní prádlo, protože je&nbsp;třeba zkontrolovat jeho anální otvor. To&nbsp;už&nbsp;Adrian odmítl a&nbsp;pravil, že&nbsp;v&nbsp;takovém případě se&nbsp;ihned vrací zpět do&nbsp;Evropy, a&nbsp;pokud mu&nbsp;to&nbsp;nebude umožněno, použije násilí.</span></p>
          <p class="chunk" data-nb-ref-number="3" data-nb-words="36" data-nb-chars="253"><span class="idea" data-nb-ref-number="3" id="idea3" data-nb-words="36" data-nb-chars="253">„Kromě toho jsem přijel na&nbsp;pozvání zdejšího ministra kultury,“ řekl úředníkovi, který se&nbsp;dožadoval pohledu do&nbsp;spisovatelova řitního otvoru a&nbsp;neustále mával miniaturní baterkou. „Pokud mi&nbsp;budete pořád svítit do&nbsp;obličeje touhle věcí, fyzicky vás napadnu.“</span></p>
          <p class="chunk" data-nb-ref-number="4" data-nb-words="24" data-nb-chars="150"><span class="idea" data-nb-ref-number="4" id="idea4" data-nb-words="24" data-nb-chars="150">Úředník velmi dlouho telefonoval, pak se&nbsp;zase pokoušel Adriana přesvědčit, že&nbsp;by&nbsp;se&nbsp;měl svléknout, a&nbsp;zase někam telefonoval. Trvalo to&nbsp;asi dvě hodiny.</span></p>
          <p class="chunk" data-nb-ref-number="5" data-nb-words="14" data-nb-chars="92"><span class="idea" data-nb-ref-number="5" id="idea5" data-nb-words="14" data-nb-chars="92">„Takové jsou sibiřské zákony,“ řekl nakonec muž, když se&nbsp;už&nbsp;poněkolikáté vrátil od&nbsp;telefonu.</span></p>
          <p class="chunk" data-nb-ref-number="6" data-nb-words="7" data-nb-chars="44"><span class="idea" data-nb-ref-number="6" id="idea6" data-nb-words="7" data-nb-chars="44">„Pak musím odjet,“ trval na&nbsp;svém spisovatel.</span></p>
          <p class="chunk" data-nb-ref-number="7" data-nb-words="48" data-nb-chars="314"><span class="idea" data-nb-ref-number="7" id="idea7" data-nb-words="48" data-nb-chars="314">„Nemůžete odjet, protože jste ještě neprošel ani vstupní prohlídkou. Ta&nbsp;musí předcházet výstupní prohlídce,“ trval na&nbsp;svém úředník. „Pokud budete chtít odjet, budete muset kontrolu své zadní části absolvovat podle našich zákonů dvakrát. Je&nbsp;mi&nbsp;to&nbsp;líto, ale nemám tu&nbsp;uvedeno, že&nbsp;by&nbsp;bylo možno učinit nějaké výjimky.“</span></p>
          <p class="chunk" data-nb-ref-number="8" data-nb-words="12" data-nb-chars="82"><span class="idea" data-nb-ref-number="8" id="idea8" data-nb-words="12" data-nb-chars="82">Mával přitom jakýmsi lejstrem. Bylo umaštěné a&nbsp;psané jazykem, který Adrian neznal.</span></p>
          <p class="chunk" data-nb-ref-number="9" data-nb-words="140" data-nb-chars="838"><span class="idea" data-nb-ref-number="9" id="idea9" data-nb-words="140" data-nb-chars="838">Sedl si&nbsp;tedy na&nbsp;zem, zkřížil ruce na&nbsp;prsou a&nbsp;přestal mluvit. Muž opět někam telefonoval a&nbsp;hodně se&nbsp;u&nbsp;toho potil. Kapky kanoucí z&nbsp;jeho čela ještě více poničily ono lejstro. Pak odešel z&nbsp;místnosti a&nbsp;to bylo naposled, co&nbsp;ho&nbsp;Adrian viděl. Záhy se&nbsp;místo něj objevil jiný chlapík, vrhl se&nbsp;ke&nbsp;spisovateli, počal mu&nbsp;třást rukou a&nbsp;pokoušel se&nbsp;jej obejmout, což bylo vzhledem k&nbsp;tomu, že&nbsp;Adrian seděl na&nbsp;zemi, dost krkolomné úsilí. Nakonec ho&nbsp;neznámý nějak vyvlekl ven a&nbsp;protlačil kolem uniformovaných vojáků se&nbsp;samopaly až&nbsp;do&nbsp;letištní haly. Tam Adriana oslepil výbuch fotografických blesků. Protože ve&nbsp;zbytku světa se&nbsp;už&nbsp;dávno blesky nepoužívaly, měl nejdříve dojem, že&nbsp;došlo k&nbsp;nějakému teroristickému útoku. Během několika dalších chvil se&nbsp;ocitl venku před letištní budovou, kde byl natlačen do&nbsp;velké limuzíny. Jeho nový průvodce usedl vedle něho.</span></p>
          <p class="chunk" data-nb-ref-number="10" data-nb-words="38" data-nb-chars="246"><span class="idea" data-nb-ref-number="10" id="idea10" data-nb-words="38" data-nb-chars="246">„Dáte si&nbsp;šampaňské?“ otázal se&nbsp;a&nbsp;ani nečekal na&nbsp;odpověď a&nbsp;vtiskl Adrianovi do&nbsp;dlaně velkou sklenici plnou chladného nápoje. Limuzína, která se&nbsp;právě rozjela děsivou rychlostí po&nbsp;ulici směřující od&nbsp;letiště, byla vybavena malým barem s&nbsp;chladničkou.</span></p>
          <p class="chunk" data-nb-ref-number="11" data-nb-words="23" data-nb-chars="139"><span class="idea" data-nb-ref-number="11" id="idea11" data-nb-words="23" data-nb-chars="139">„Jmenuji se&nbsp;Boban,“ představil se&nbsp;a&nbsp;hned plynule navázal. „Náš lid miluje knihy a&nbsp;spisovatele,“ pokračoval, aniž se&nbsp;ho&nbsp;někdo na&nbsp;něco tázal.</span></p>
          <p class="chunk" data-nb-ref-number="12" data-nb-words="55" data-nb-chars="358"><span class="idea" data-nb-ref-number="12" id="idea12" data-nb-words="55" data-nb-chars="358">Venku se&nbsp;rychle míhala krajina připomínající step. Ona to&nbsp;možná je&nbsp;step, došlo Adrianovi, když si&nbsp;připomněl, kam právě přicestoval. Kromě několika nízkých domků bylo venku vidět jen sem tam pár krav a&nbsp;koz. Letiště zřejmě leželo dost daleko od&nbsp;metropole, což také objasňovalo šílenou rychlost, kterou se&nbsp;limuzína pohybovala. Její jízda spíše připomínala únos.</span></p>
          <p class="chunk" data-nb-ref-number="13" data-nb-words="10" data-nb-chars="62"><span class="idea" data-nb-ref-number="13" id="idea13" data-nb-words="10" data-nb-chars="62">„Proč jsme nevzali ještě někoho z&nbsp;delegátů?“ zeptal se&nbsp;Adrian.</span></p>
          <p class="chunk" data-nb-ref-number="14" data-nb-words="85" data-nb-chars="588"><span class="idea" data-nb-ref-number="14" id="idea14" data-nb-words="85" data-nb-chars="588">„Pro každého máme vlastní vůz,“ odpověděl muž hrdě. „A&nbsp;za to&nbsp;malé nedorozumění se&nbsp;omlouváme, úředníci jsou někdy příliš horliví, zvláště když nedostanou včas všechny instrukce. Poslední dobou se&nbsp;také radikalizují určité menšinové elementy, které se&nbsp;za&nbsp;podpory zahraničních ztroskotanců z&nbsp;řad takzvaného exilu pokoušejí ve&nbsp;spojení s&nbsp;deklasovanými zločineckými živly destabilizovat situaci. Toho si&nbsp;však nevšímejte. Náš prezident má&nbsp;všechno pevně v&nbsp;rukou. Věřím, že&nbsp;příjemnosti zdejšího pobytu vám všechno bohatě vynahradí a&nbsp;poznáte, že&nbsp;náš stát je&nbsp;jednou z&nbsp;nejkulturnějších zemí na&nbsp;světě.“</span></p>
          <p class="chunk" data-nb-ref-number="15" data-nb-words="55" data-nb-chars="367"><span class="idea" data-nb-ref-number="15" id="idea15" data-nb-words="55" data-nb-chars="367">Adriana trochu zlomyslně napadlo, zda třeba úředník, který bude mít na&nbsp;starosti hraniční kontrolu Biancy Jane, bude mít také nedostatek informací, ale to&nbsp;už&nbsp;jeho pozornost upoutal obří obraz u&nbsp;cesty. Měl rozměry činžovního domu a&nbsp;zobrazoval poněkud naivně vyvedenou postavu muže v&nbsp;uniformě s&nbsp;jakousi orientální pokrývkou na&nbsp;hlavě. Průvodce si&nbsp;Adrianova zájmu povšiml.</span></p>
          <p class="chunk" data-nb-ref-number="16" data-nb-words="15" data-nb-chars="100"><span class="idea" data-nb-ref-number="16" id="idea16" data-nb-words="15" data-nb-chars="100">„Náš lid miluje našeho prezidenta Usámu III. Božského natolik, že&nbsp;mu&nbsp;staví tyto skromné památníčky.“</span></p>
          <p class="chunk" data-nb-ref-number="17" data-nb-words="9" data-nb-chars="47"><span class="idea" data-nb-ref-number="17" id="idea17" data-nb-words="9" data-nb-chars="47">„Oh“ bylo to&nbsp;jediné, na&nbsp;co&nbsp;se&nbsp;spisovatel zmohl.</span></p>
          <p class="chunk" data-nb-ref-number="18" data-nb-words="71" data-nb-chars="451"><span class="idea" data-nb-ref-number="18" id="idea18" data-nb-words="71" data-nb-chars="451">Na&nbsp;cestě k&nbsp;metropoli podobných výtvorů přibývalo. Dokonce se&nbsp;objevovaly i&nbsp;sochy. Některé z&nbsp;nich byly pozlacené a&nbsp;zářily do&nbsp;dálky jako maják. Město začínalo pásem továren, skladišť a&nbsp;těžko definovatelných oblastí ohraničených ploty a&nbsp;ostnatým drátem. Přibývalo též toulavých psů v&nbsp;ulicích. Přinejmenším ta&nbsp;zvířata <em>vypadala</em> jako psi, ovšem mohli to&nbsp;být také vlci nebo kojoti. Adrian však nikdy v&nbsp;životě kojota neviděl, tak si&nbsp;v&nbsp;té rychlosti nebyl jistý.</span></p>
          <p class="chunk" data-nb-ref-number="19" data-nb-words="65" data-nb-chars="393"><span class="idea" data-nb-ref-number="19" id="idea19" data-nb-words="65" data-nb-chars="393">„Teď pojedeme do&nbsp;hotelu,“ odpověděl průvodce na&nbsp;Adrianův dotaz, co&nbsp;se&nbsp;bude dít. Spisovatel se&nbsp;pořád ještě nezbavil tísnivého pocitu, že&nbsp;bude vyložen na&nbsp;nějakém dvoře, bleskově odsouzen k&nbsp;smrti provizorním tribunálem a&nbsp;popraven ranou do&nbsp;týla nebo pověšen na&nbsp;oprátce z&nbsp;rezavého drátu. Uklidňoval se&nbsp;však tím, že&nbsp;to&nbsp;už&nbsp;mohli jeho hostitelé udělat dávno a&nbsp;nemuseli ho&nbsp;kvůli tomu vozit až&nbsp;do&nbsp;města.</span></p>
          <p class="chunk" data-nb-ref-number="20" data-nb-words="61" data-nb-chars="434"><span class="idea" data-nb-ref-number="20" id="idea20" data-nb-words="61" data-nb-chars="434">Budova hotelu Adrianovi připomínala babylonskou věž, architektura však postrádala cokoli z&nbsp;orientálního půvabu. Průvodce iniciativně oznámil, že&nbsp;je&nbsp;hotel postaven v&nbsp;takzvaném usámovském stylu. Styl vynikal především množstvím použitého šedého betonu a&nbsp;jeho tvůrcem byl údajně sám prezident, který se&nbsp;osobně věnuje mnoha otázkám z&nbsp;oblasti umění, mimo jiné se&nbsp;zabývá také architekturou. Napsal však i&nbsp;několik básnických sbírek a&nbsp;románů.</span></p>
          <p class="chunk" data-nb-ref-number="21" data-nb-words="6" data-nb-chars="32"><span class="idea" data-nb-ref-number="21" id="idea21" data-nb-words="6" data-nb-chars="32">„O&nbsp;čem píše?“ zajímal se&nbsp;Adrian.</span></p>
          <p class="chunk" data-nb-ref-number="22" data-nb-words="32" data-nb-chars="196"><span class="idea" data-nb-ref-number="22" id="idea22" data-nb-words="32" data-nb-chars="196">„Především o&nbsp;životě našeho lidu. O&nbsp;tom, jak se&nbsp;přes všechny těžkosti život v&nbsp;naší zemi podobá plynoucí řece, která se&nbsp;dokáže očišťovat od&nbsp;všeho nečistého a&nbsp;pokojně, leč nezadržitelně plyne vpřed.“</span></p>
          <p class="chunk" data-nb-ref-number="23" data-nb-words="7" data-nb-chars="35"><span class="idea" data-nb-ref-number="23" id="idea23" data-nb-words="7" data-nb-chars="35">„A&nbsp;vy jste četl nějaké jeho knihy?“</span></p>
          <p class="chunk" data-nb-ref-number="24" data-nb-words="45" data-nb-chars="279"><span class="idea" data-nb-ref-number="24" id="idea24" data-nb-words="45" data-nb-chars="279">„Jistě,“ řekl hrdě Boban. „Všichni u&nbsp;nás četli skoro všechny jeho knihy, protože prezident píše i&nbsp;pohádky pro děti, romány pro dospívající mládež, knihy pro dospělé ženy a&nbsp;muže. Každá nová prezidentova kniha je&nbsp;událost, o&nbsp;které se&nbsp;diskutuje v&nbsp;celé společnosti po&nbsp;několik měsíců.“</span></p>
          <p class="chunk" data-nb-ref-number="25" data-nb-words="52" data-nb-chars="321"><span class="idea" data-nb-ref-number="25" id="idea25" data-nb-words="52" data-nb-chars="321">Na&nbsp;to&nbsp;neměl Adrian co&nbsp;říci. Když zastavili před hotelem, ulevilo se&nbsp;mu. Budova přes svůj bizarní tvar přece jen nevypadala úplně jako mučírna, a&nbsp;navíc už&nbsp;zahlédl i&nbsp;několik dalších hostů kongresu. Průvodce se&nbsp;s&nbsp;Adrianem rozloučil a&nbsp;limuzína zase kalužemi a&nbsp;na­hnilým listím odsvištěla, zřejmě na&nbsp;letiště pro dalšího hosta.</span></p>
          <p class="chunk" data-nb-ref-number="26" data-nb-words="33" data-nb-chars="227"><span class="idea" data-nb-ref-number="26" id="idea26" data-nb-words="33" data-nb-chars="227">Připojil se&nbsp;ke&nbsp;skupince horlivě debatujících kolegů. Jeden ze&nbsp;spisovatelů právě líčil podobný zážitek, jaký měl Adrian, jen místo anální krajiny chtěli úředníci zkoumat jeho žaludek sondou. Možná ho&nbsp;považovali za&nbsp;pašeráka drog.</span></p>
          <p class="chunk" data-nb-ref-number="27" data-nb-words="51" data-nb-chars="304"><span class="idea" data-nb-ref-number="27" id="idea27" data-nb-words="51" data-nb-chars="304">„Kdybyste to&nbsp;viděli!“ rozčiloval se&nbsp;brýlatý Francouz a&nbsp;kapesníčkem si&nbsp;utíral čelo. „Špinavá gumová hadice, na&nbsp;kterou bych nikdy v&nbsp;životě ani nesáhl. Určitě ji&nbsp;předtím strkali do&nbsp;krku nějakému černochovi! A&nbsp;tu mi&nbsp;chtěli nacpat do&nbsp;pusy a&nbsp;pak až&nbsp;do&nbsp;žaludku! Trvalo mi&nbsp;hodinu, než jsem se&nbsp;dovolal konzulovi.“</span></p>
          <p class="chunk" data-nb-ref-number="28" data-nb-words="53" data-nb-chars="348"><span class="idea" data-nb-ref-number="28" id="idea28" data-nb-words="53" data-nb-chars="348">„Prý je&nbsp;tady v&nbsp;každém hotelovém pokoji odposlouchávací zařízení,“ podotkl další muž. „A&nbsp;tajné kamery. Takže pokud máte doma manželky, tak rozumně s&nbsp;děvčaty, pánové. Zdejší režim se&nbsp;pak pokouší pomocí kompromitujících materiálů dělat ze&nbsp;zahraničních návštěvníků své agenty. Ani si&nbsp;přitom nepřijdete na&nbsp;žádné peníze, když vás mají tak pevně v&nbsp;hrsti.“</span></p>
          <p class="chunk" data-nb-ref-number="29" data-nb-words="29" data-nb-chars="177"><span class="idea" data-nb-ref-number="29" id="idea29" data-nb-words="29" data-nb-chars="177">„Když nechcete, aby to&nbsp;na&nbsp;vás vytáhli, tak to&nbsp;nedělejte,“ vmísil se&nbsp;do&nbsp;hovoru svým oblíbeným příslovím Adrian, kterému bylo úplně jedno, co&nbsp;by&nbsp;se&nbsp;dozvěděla jeho bývalá manželka.</span></p>
          <p class="chunk" data-nb-ref-number="30" data-nb-words="27" data-nb-chars="157"><span class="idea" data-nb-ref-number="30" id="idea30" data-nb-words="27" data-nb-chars="157">Podívali se&nbsp;na&nbsp;něj tak, jako by&nbsp;sám byl tajný agent. Ukonejšil je&nbsp;vlastní historkou z&nbsp;letiště. Vzali ho&nbsp;na&nbsp;milost. Stal se&nbsp;tak členem <em>bratrstva otřesených</em>_._</span></p>
          <p class="chunk" data-nb-ref-number="31" data-nb-words="99" data-nb-chars="670"><span class="idea" data-nb-ref-number="31" id="idea31" data-nb-words="99" data-nb-chars="670">Po&nbsp;vyplnění nesčetných zažloutlých formulářů v&nbsp;recepci (kolonky byly předepsány jen jazykem připomínajícím ruštinu, takže do&nbsp;nich vepsal, co&nbsp;ho&nbsp;napadlo) vystoupal do&nbsp;svého patra podivným výtahem, který byl cítit prokouřeným plyšem. Otevřel si&nbsp;pokoj dlouhým mosazným klíčem. Byl to&nbsp;první hotel v&nbsp;jeho životě, kde neměli elektronické odemykání pokoje. Potěšilo ho&nbsp;prostorné dvojlůžko. Tajně zadoufal, že&nbsp;by&nbsp;se&nbsp;na&nbsp;kongresu v&nbsp;doprovodu Biancy mohla objevit i&nbsp;Justine, která se&nbsp;v&nbsp;jeho erotických představách zjevovala s&nbsp;vytrvalostí, jaké ve&nbsp;svých zjeveních nedosahovaly ani barokní madony. Sotva mohl na&nbsp;ostrově Jarvis okusit Justinino tělo, byla mu&nbsp;dívka osudem zase odňata.</span></p>
          <p class="chunk" data-nb-ref-number="32" data-nb-words="55" data-nb-chars="373"><span class="idea" data-nb-ref-number="32" id="idea32" data-nb-words="55" data-nb-chars="373">Zazvonil telefon. Skutečně zazvonil a&nbsp;nebyl to&nbsp;videotelefon, ale docela obyčejný bakelitový načervenalý přístroj se&nbsp;spirálovým drátem ke&nbsp;sluchátku, jaký znal z&nbsp;historických filmů. Nejdříve se&nbsp;vyděsil, že&nbsp;Zuzana už&nbsp;ho&nbsp;vypátrala a&nbsp;pokouší se&nbsp;ho&nbsp;týrat svou transoceánskou a&nbsp;stále se&nbsp;prohlubující nenávistí. Několik vteřin váhal, ale pak sluchátko zvedl. Ozvala se&nbsp;Bianca Jane.</span></p>
          <p class="chunk" data-nb-ref-number="33" data-nb-words="9" data-nb-chars="48"><span class="idea" data-nb-ref-number="33" id="idea33" data-nb-words="9" data-nb-chars="48">„Už jsem tady. Ale myslím, že&nbsp;zase hned odjedu.“</span></p>
          <p class="chunk" data-nb-ref-number="34" data-nb-words="19" data-nb-chars="116"><span class="idea" data-nb-ref-number="34" id="idea34" data-nb-words="19" data-nb-chars="116">„Prožívám šťastné okamžiky, má&nbsp;lásko z&nbsp;ostrova Lesbos,“ zvolal. „Pokud odjedeš, jedu s&nbsp;tebou. Mám se&nbsp;u&nbsp;tebe stavit?“</span></p>
          <p class="chunk" data-nb-ref-number="35" data-nb-words="58" data-nb-chars="344"><span class="idea" data-nb-ref-number="35" id="idea35" data-nb-words="58" data-nb-chars="344">„Nedoufej příliš. Justine nepřijela. Sejdeme se&nbsp;dole v&nbsp;hale. Pokud ta&nbsp;místnost s&nbsp;těmi zažloutlými fíkusy je&nbsp;ovšem hotelová hala, a&nbsp;ne předsíň krematoria. Potřebuji dávku tvrdého alkoholu. Nejdřív se&nbsp;ale musím trochu umýt, protože pár zdejších lidí mi&nbsp;už&nbsp;bez vyzvání podalo ruku a&nbsp;já mám pocit, že&nbsp;se&nbsp;na&nbsp;všechno nějak lepím. Tak za&nbsp;půl hodinky.“</span></p>
          <p class="chunk" data-nb-ref-number="36" data-nb-words="162" data-nb-chars="1079"><span class="idea" data-nb-ref-number="36" id="idea36" data-nb-words="162" data-nb-chars="1079">Adrian potlačil zklamání nad nepřítomností Justine. Přítomnost Biancy byla přece jen dost slušnou kompenzací. Půlhodinu strávil pokusy uvést do&nbsp;chodu obrazovku v&nbsp;rohu ložnice. Po&nbsp;patnácti minutách konečně pochopil systém a&nbsp;podařilo se&nbsp;mu&nbsp;naladit tři zdejší programy. Na&nbsp;prvním běžely zprávy, především nekonečné záběry na&nbsp;pole a&nbsp;zemědělské stroje. Trochu to&nbsp;připomínalo přehlídku historické zemědělské techniky v&nbsp;turistických skanzenech. Na&nbsp;druhém programu se&nbsp;objevila postava v&nbsp;uniformě, což byl zřejmě Usáma III. Božský. Reportáže pojednávaly o&nbsp;místech, kde žil a&nbsp;která během svého života navštívil. Bylo jich mnoho. Třetí program byl pravděpodobně kulturní, protože kamera stále sledovala muže hopsající v&nbsp;krojích kolem ohromných ohňů. Asi to&nbsp;byli pastevci. Více se&nbsp;Adrian nedověděl, protože jazyk, který se&nbsp;z&nbsp;obrazovky linul, byl směsí ruštiny a&nbsp;místních dialektů. Povzdechl si&nbsp;a&nbsp;pokusil se&nbsp;přístroj vypnout, jenomže se&nbsp;mu&nbsp;to&nbsp;nepovedlo. Tlačítko zapadlo kamsi dovnitř a&nbsp;jemu se&nbsp;nepodařilo ho&nbsp;dostat ven ani nůžkami na&nbsp;nehty. Nechal tedy televizi běžet a&nbsp;sjel výtahem do&nbsp;haly.</span></p>
          <p class="chunk" data-nb-ref-number="37" data-nb-words="23" data-nb-chars="132"><span class="idea" data-nb-ref-number="37" id="idea37" data-nb-words="23" data-nb-chars="132">Sotva stačil Biancu Jane políbit na&nbsp;tvář, vyhrkla na&nbsp;něj: „Už víš, kam se&nbsp;zdekovala Erika Bergová? Je&nbsp;tady. Dokonce přímo ve&nbsp;městě.“</span></p>
          <p class="chunk" data-nb-ref-number="38" data-nb-words="24" data-nb-chars="137"><span class="idea" data-nb-ref-number="38" id="idea38" data-nb-words="24" data-nb-chars="137">„Ne, to&nbsp;není možné,“ podivil se. „Přece nepřijede jako ovce na&nbsp;kongres, aby se&nbsp;tu&nbsp;nechala sebrat. A&nbsp;navíc zrovna sem, do&nbsp;takovéhle díry.“</span></p>
          <p class="chunk" data-nb-ref-number="39" data-nb-words="42" data-nb-chars="226"><span class="idea" data-nb-ref-number="39" id="idea39" data-nb-words="42" data-nb-chars="226">„Nemyslím na&nbsp;kongresu. Žije ale někde tady v&nbsp;zemi. Usáma si&nbsp;asi myslí, že&nbsp;by&nbsp;mu&nbsp;mohla nějak poradit s&nbsp;nesmrtelností. Nebo se&nbsp;chce přes ni&nbsp;napojit na&nbsp;lidi, kteří o&nbsp;tom něco vědí. Když už&nbsp;Justine tak selhala. Nebo spíš Sorokin.“</span></p>
          <p class="chunk" data-nb-ref-number="40" data-nb-words="10" data-nb-chars="54"><span class="idea" data-nb-ref-number="40" id="idea40" data-nb-words="10" data-nb-chars="54">„Je to&nbsp;jisté, že&nbsp;je&nbsp;Erika tady?“ zeptal se&nbsp;nedůvěřivě.</span></p>
          <p class="chunk" data-nb-ref-number="41" data-nb-words="27" data-nb-chars="171"><span class="idea" data-nb-ref-number="41" id="idea41" data-nb-words="27" data-nb-chars="171">„Stoprocentně. Jeden americký novinář ji&nbsp;potkal na&nbsp;recepci na&nbsp;nějaké uzbecké nebo jaké ambasádě. Holka už&nbsp;si&nbsp;asi moc společenského života neužije, tak bere, co&nbsp;se&nbsp;namane.“</span></p>
          <p class="chunk" data-nb-ref-number="42" data-nb-words="16" data-nb-chars="92"><span class="idea" data-nb-ref-number="42" id="idea42" data-nb-words="16" data-nb-chars="92">Adrian se&nbsp;zasmál. „Třeba ještě bude hrát v&nbsp;nějakém zdejším filmu. Pokud tady už&nbsp;znají film.“</span></p>
          <p class="chunk" data-nb-ref-number="43" data-nb-words="16" data-nb-chars="95"><span class="idea" data-nb-ref-number="43" id="idea43" data-nb-words="16" data-nb-chars="95">„Já bych se&nbsp;tomu nesmála,“ usadila ho. „Vražedkyně běhá na&nbsp;svobodě a&nbsp;tebe to&nbsp;nechává chladným.“</span></p>
          <p class="chunk" data-nb-ref-number="44" data-nb-words="4" data-nb-chars="20"><span class="idea" data-nb-ref-number="44" id="idea44" data-nb-words="4" data-nb-chars="20">Skoro ho&nbsp;to&nbsp;urazilo.</span></p>
          <p class="chunk" data-nb-ref-number="45" data-nb-words="80" data-nb-chars="432"><span class="idea" data-nb-ref-number="45" id="idea45" data-nb-words="80" data-nb-chars="432">„Udělal jsem víc, než je&nbsp;moje povinnost. Chodím v&nbsp;noci po&nbsp;kos­telech, kde se&nbsp;podřezávají kohouti. Málem jsem kvůli ní&nbsp;zahynul v&nbsp;ponorce na&nbsp;mořském dně. Mezi kolegy platím za&nbsp;podivína. A&nbsp;i&nbsp;kdybych si&nbsp;o&nbsp;sobě myslel, že&nbsp;jsem detektiv, mám v&nbsp;popisu role pachatele odhalovat, a&nbsp;ne honit. Ostatně představ si, že&nbsp;by&nbsp;se&nbsp;třeba teď vynořila tady v&nbsp;hale, a&nbsp;dokonce si&nbsp;k&nbsp;nám přisedla. Mám snad vzít někomu z&nbsp;pánů pásek od&nbsp;kalhot a&nbsp;spoutat ji?“</span></p>
          <p class="chunk" data-nb-ref-number="46" data-nb-words="28" data-nb-chars="174"><span class="idea" data-nb-ref-number="46" id="idea46" data-nb-words="28" data-nb-chars="174">Zasmála se. Z&nbsp;kabelky vyndala jakousi tubu. „To je&nbsp;uspávací injekce. Získala jsem ji&nbsp;od&nbsp;jedné nejmenované tajné služby. Prostě bys ji&nbsp;uspal a&nbsp;potom bychom přivolali policii.“</span></p>
          <p class="chunk" data-nb-ref-number="47" data-nb-words="7" data-nb-chars="43"><span class="idea" data-nb-ref-number="47" id="idea47" data-nb-words="7" data-nb-chars="43">„Policii země, kde si&nbsp;ji&nbsp;hýčkají? Blázníš?“</span></p>
          <p class="chunk" data-nb-ref-number="48" data-nb-words="14" data-nb-chars="96"><span class="idea" data-nb-ref-number="48" id="idea48" data-nb-words="14" data-nb-chars="96">„Mohli bychom předstírat, že&nbsp;přebrala, a&nbsp;taxíkem ji&nbsp;odvézt na&nbsp;německé nebo italské vyslanectví.“</span></p>
          <p class="chunk" data-nb-ref-number="49" data-nb-words="11" data-nb-chars="57"><span class="idea" data-nb-ref-number="49" id="idea49" data-nb-words="11" data-nb-chars="57">„A&nbsp;tam pak bude pracovat jako hospodyně až&nbsp;do&nbsp;své smrti?“</span></p>
          <p class="chunk" data-nb-ref-number="50" data-nb-words="11" data-nb-chars="64"><span class="idea" data-nb-ref-number="50" id="idea50" data-nb-words="11" data-nb-chars="64">„Zdejší úřady by&nbsp;ji&nbsp;pak možná už&nbsp;nechaly zatknout a&nbsp;deportovat.“</span></p>
          <p class="chunk" data-nb-ref-number="51" data-nb-words="16" data-nb-chars="74"><span class="idea" data-nb-ref-number="51" id="idea51" data-nb-words="16" data-nb-chars="74">„Možná. Ale asi sotva, když už&nbsp;jí&nbsp;tady dali azyl a&nbsp;musí vědět, co&nbsp;je&nbsp;zač.“</span></p>
          <p class="chunk" data-nb-ref-number="52" data-nb-words="44" data-nb-chars="286"><span class="idea" data-nb-ref-number="52" id="idea52" data-nb-words="44" data-nb-chars="286">Když odcházeli, zahlédli u&nbsp;baru prezidenta PENu, který tentokrát vůbec nejevil známky své obvyklé nezlomně dobré nálady. Stál u&nbsp;baru a&nbsp;s&nbsp;chmurným výrazem do&nbsp;sebe mechanicky ládoval skleničky tvrdého alkoholu. Když spatřil Biancu s&nbsp;Adrianem, jeho tvář se&nbsp;lehce rozjasnila. Ale jen lehce.</span></p>
          <p class="chunk" data-nb-ref-number="53" data-nb-words="28" data-nb-chars="171"><span class="idea" data-nb-ref-number="53" id="idea53" data-nb-words="28" data-nb-chars="171">„Asi jste měli všichni pravdu. Od&nbsp;začátku to&nbsp;tady má&nbsp;takový divný průběh. Už&nbsp;víte, že&nbsp;každý delegát má&nbsp;přiděleného speciálního průvodce, který mu&nbsp;bude takzvaně k&nbsp;službám?“</span></p>
          <p class="chunk" data-nb-ref-number="54" data-nb-words="60" data-nb-chars="374"><span class="idea" data-nb-ref-number="54" id="idea54" data-nb-words="60" data-nb-chars="374">„Asi příslušníci zdejší tajné policie,“ pokrčil rameny Adrian. „Ten můj se&nbsp;prý jmenuje Boban. Cožpak takhle se&nbsp;může někdo jmenovat? Ale co&nbsp;jiného jste čekali? Nebo si&nbsp;snad někdo myslel, že&nbsp;nás tady nechají volně běhat, abychom všechny zdejší vymoženosti odhalili sami? A&nbsp;vůbec, už&nbsp;jste slyšel, že&nbsp;se&nbsp;tu&nbsp;pohybuje Erika Bergová, odhalená vražedkyně a&nbsp;dosud jistě členka PENu?“</span></p>
          <p class="chunk" data-nb-ref-number="55" data-nb-words="4" data-nb-chars="31"><span class="idea" data-nb-ref-number="55" id="idea55" data-nb-words="4" data-nb-chars="31">Mužík zalomil nešťastně rukama.</span></p>
          <p class="chunk" data-nb-ref-number="56" data-nb-words="103" data-nb-chars="611"><span class="idea" data-nb-ref-number="56" id="idea56" data-nb-words="103" data-nb-chars="611">„Vyloučit někoho z&nbsp;klubu není jen tak. Zvlášť když po&nbsp;něm jenom jde policie a&nbsp;ještě nebyl odsouzen. Máme přece mnoho členů, kterým jdou policajti po&nbsp;krku. Jak mám rozlišovat mezi hodnými a&nbsp;zlými policisty? Celý život se&nbsp;starám jen o&nbsp;knihy a&nbsp;teď mám zjišťovat, kdo je&nbsp;skutečný policajt a&nbsp;kdo jen nějaký kat v&nbsp;uniformě. Dokonce se&nbsp;vyskytly hlasy mezi africkými delegáty,“ prezident ztišil hlas a&nbsp;rozhlédl se&nbsp;kolem sebe, „že byste vlastně měl být potrestán vy, protože klub kompromitujete. To&nbsp;jsem samozřejmě zarazil hned v&nbsp;počátku. Jenom jsem chtěl říci, že&nbsp;si&nbsp;nedovedete představit, s&nbsp;čím vším já&nbsp;musím bojovat.“</span></p>
          <p class="chunk" data-nb-ref-number="57" data-nb-words="12" data-nb-chars="75"><span class="idea" data-nb-ref-number="57" id="idea57" data-nb-words="12" data-nb-chars="75">Adrian pokýval hlavou. „No, kdyby na&nbsp;to&nbsp;přišlo, nemusím být členem ničeho.“</span></p>
          <p class="chunk" data-nb-ref-number="58" data-nb-words="27" data-nb-chars="186"><span class="idea" data-nb-ref-number="58" id="idea58" data-nb-words="27" data-nb-chars="186">Prezident chtěl začít protestovat, aby Adrianovi zabránil v&nbsp;nějaké nepředloženosti, když tu&nbsp;se&nbsp;k&nbsp;nim přiblížil Sorokin. Všichni tři ho&nbsp;zrentgenovali pohledem, ale Sorokin nedal nic znát.</span></p>
          <p class="chunk" data-nb-ref-number="59" data-nb-words="44" data-nb-chars="286"><span class="idea" data-nb-ref-number="59" id="idea59" data-nb-words="44" data-nb-chars="286">„Jistě jste už&nbsp;slyšeli o&nbsp;nemilém obvinění, které dolehlo na&nbsp;naši kolegyni. Jsem rád, že&nbsp;se&nbsp;jí&nbsp;dostalo možnosti obhajovat se&nbsp;ve&nbsp;skutečně svobodné zemi. Nejsem si&nbsp;jistý, že&nbsp;by&nbsp;na&nbsp;půdě zanikajícího západního světa posedlého čistě formální spravedlností nedošlo třeba k&nbsp;justičnímu zločinu.“</span></p>
          <p class="chunk" data-nb-ref-number="60" data-nb-words="15" data-nb-chars="116"><span class="idea" data-nb-ref-number="60" id="idea60" data-nb-words="15" data-nb-chars="116">„Na půdě vznikajícího východního světa, kde kvete spravedlnost neformální, se&nbsp;Erika jistě obhájí,“ kontroval Adrian.</span></p>
          <p class="chunk" data-nb-ref-number="61" data-nb-words="24" data-nb-chars="159"><span class="idea" data-nb-ref-number="61" id="idea61" data-nb-words="24" data-nb-chars="159">„Lidé ji&nbsp;tu&nbsp;mají rádi,“ pokračoval nerušeně Sorokin. „Jezdí po&nbsp;celé zemi a&nbsp;přednáší. Například teď bude zpívat šansony našim kosmonautům v&nbsp;kosmickém městečku.“</span></p>
          <p class="chunk" data-nb-ref-number="62" data-nb-words="5" data-nb-chars="43"><span class="idea" data-nb-ref-number="62" id="idea62" data-nb-words="5" data-nb-chars="43">„Zpívat šansony,“ opakoval bezbarvě Adrian.</span></p>
          <p class="chunk" data-nb-ref-number="63" data-nb-words="6" data-nb-chars="39"><span class="idea" data-nb-ref-number="63" id="idea63" data-nb-words="6" data-nb-chars="39">„Ano. Písně o&nbsp;svobodě a&nbsp;nesmrtelnosti.“</span></p>
          <p class="chunk" data-nb-ref-number="64" data-nb-words="39" data-nb-chars="235"><span class="idea" data-nb-ref-number="64" id="idea64" data-nb-words="39" data-nb-chars="235">Spisovatel by&nbsp;mu&nbsp;na&nbsp;to&nbsp;málem odpověděl nějakou příhodnou replikou, ale v&nbsp;té chvíli se&nbsp;u&nbsp;baru vynořil kardinál Pole. Vypadal, že&nbsp;je&nbsp;v&nbsp;nejlepší náladě. Okamžitě si&nbsp;poručil místní míchaný nápoj z&nbsp;jakéhosi destilátu, ovoce a&nbsp;ledové tříště.</span></p>
          <p class="chunk" data-nb-ref-number="65" data-nb-words="15" data-nb-chars="92"><span class="idea" data-nb-ref-number="65" id="idea65" data-nb-words="15" data-nb-chars="92">„Je to&nbsp;určitě značná úleva, když člověk nemusí v&nbsp;každém kolem sebe vidět vraha,“ poznamenal.</span></p>
          <p class="chunk" data-nb-ref-number="66" data-nb-words="21" data-nb-chars="117"><span class="idea" data-nb-ref-number="66" id="idea66" data-nb-words="21" data-nb-chars="117">„Křesťan ovšem musí v&nbsp;každém kolem sebe vidět hříšníka a&nbsp;z&nbsp;toho nemá úniku, což zase není můj případ,“ odsekl Adrian.</span></p>
          <p class="chunk" data-nb-ref-number="67" data-nb-words="53" data-nb-chars="345"><span class="idea" data-nb-ref-number="67" id="idea67" data-nb-words="53" data-nb-chars="345">„Musíte rozlišit hřích jako stav a&nbsp;hřích jako skutek. Všichni jsme skutečně hříšníci, avšak jsou hříchy, kterých se&nbsp;někteří lidé nedopouští. Takže ne&nbsp;každý vrah je&nbsp;nutně smilník, a&nbsp;naopak. Nicméně k&nbsp;tomu brilantnímu detektivnímu výkonu vám gratuluji a&nbsp;skláním se&nbsp;před ním. Přesto však nejsou, pokud tomu rozumím, ještě všechny otázky rozřešeny.“</span></p>
          <p class="chunk" data-nb-ref-number="68" data-nb-words="16" data-nb-chars="96"><span class="idea" data-nb-ref-number="68" id="idea68" data-nb-words="16" data-nb-chars="96">„No ano. Pořád chybí motiv. Víme kdo a&nbsp;jak, ale nevíme proč. To&nbsp;pochopitelně není uspokojující.“</span></p>
          <p class="chunk" data-nb-ref-number="69" data-nb-words="13" data-nb-chars="85"><span class="idea" data-nb-ref-number="69" id="idea69" data-nb-words="13" data-nb-chars="85">„Budete v&nbsp;pátrání pokračovat? V&nbsp;téhle zemi prolezlé fízly byste to&nbsp;neměl jednoduché.“</span></p>
          <p class="chunk" data-nb-ref-number="70" data-nb-words="14" data-nb-chars="106"><span class="idea" data-nb-ref-number="70" id="idea70" data-nb-words="14" data-nb-chars="106">„Nebude papeži vadit, že&nbsp;jeho kardinál s&nbsp;vatikánským diplomatickým pasem vede takové nediplomatické řeči?“</span></p>
          <p class="chunk" data-nb-ref-number="71" data-nb-words="43" data-nb-chars="289"><span class="idea" data-nb-ref-number="71" id="idea71" data-nb-words="43" data-nb-chars="289">„Právě kardinálové si&nbsp;mohou říkat, co&nbsp;chtějí. Ostatně jsem před odchodem z&nbsp;pokoje našel jedno odposlouchávací zařízení pod postelí a&nbsp;druhé ve&nbsp;splachovadle na&nbsp;záchodě. Postel ještě chápu, ale představa, že&nbsp;lidé něco důležitého vykládají na&nbsp;toaletě, dost vypovídá o&nbsp;fantazii zdejší policie.“</span></p>
          <p class="chunk" data-nb-ref-number="72" data-nb-words="17" data-nb-chars="94"><span class="idea" data-nb-ref-number="72" id="idea72" data-nb-words="17" data-nb-chars="94">Biancu to&nbsp;zaujalo. „Jak jste tu&nbsp;věc našel ve&nbsp;splachovadle? Tam se&nbsp;přece nikdo jen tak nedívá.“</span></p>
          <p class="chunk" data-nb-ref-number="73" data-nb-words="80" data-nb-chars="527"><span class="idea" data-nb-ref-number="73" id="idea73" data-nb-words="80" data-nb-chars="527">„Nedíval jsem se&nbsp;tam náhodou,“ připustil kardinál. „Pod postel jsem se&nbsp;díval čistě ze&nbsp;zvyku, protože na&nbsp;svých četných zahraničních cestách občas prozkoumávám pokoje. Někteří kolegové, proč bych to&nbsp;tajil, s&nbsp;sebou dokonce vozí rušičku. Jenomže její podprahové bzučení mi&nbsp;působí migrény, takže se&nbsp;spoléhám na&nbsp;zběžnou kontrolu. Já&nbsp;ostatně nedělám na&nbsp;pokoji nic, co&nbsp;by&nbsp;nemohla tajná police vědět. A&nbsp;breviář se&nbsp;schválně modlím nahlas, dlouze a&nbsp;latinsky, protože ty&nbsp;chlápky, kteří přepisují nahraný materiál, to&nbsp;prý hrozně rozčiluje.“</span></p>
          <p class="chunk" data-nb-ref-number="74" data-nb-words="7" data-nb-chars="45"><span class="idea" data-nb-ref-number="74" id="idea74" data-nb-words="7" data-nb-chars="45">„Ta zařízení jste zničil?“ zajímal se&nbsp;Adrian.</span></p>
          <p class="chunk" data-nb-ref-number="75" data-nb-words="19" data-nb-chars="106"><span class="idea" data-nb-ref-number="75" id="idea75" data-nb-words="19" data-nb-chars="106">„Ale kdepak. Oni by&nbsp;to&nbsp;pak stejně dali jinam. Koneckonců je&nbsp;to&nbsp;v&nbsp;dnešním světě jen taková drobná lapálie.“</span></p>
          <p class="chunk" data-nb-ref-number="76" data-nb-words="34" data-nb-chars="199"><span class="idea" data-nb-ref-number="76" id="idea76" data-nb-words="34" data-nb-chars="199">Adrian by&nbsp;si&nbsp;poslední výrok ještě rád nechal nějak blíže vysvětlit, ale v&nbsp;ten okamžik se&nbsp;k&nbsp;nim od&nbsp;vstupních dveří rozeběhlo několik mužů. V&nbsp;jednom z&nbsp;nich poznal Adrian Bobana, svého ranního průvodce.</span></p>
          <p class="chunk" data-nb-ref-number="77" data-nb-words="28" data-nb-chars="206"><span class="idea" data-nb-ref-number="77" id="idea77" data-nb-words="28" data-nb-chars="206">„Málem jsme vás na&nbsp;to&nbsp;zapomněli upozornit,“ vykřikovali radostně jeden přes druhého. „Večer se&nbsp;koná pro všechny účastníky speciální představení výpravné opery z&nbsp;pera kolektivu našich současných skladatelů.“</span></p>
          <p class="chunk" data-nb-ref-number="78" data-nb-words="19" data-nb-chars="127"><span class="idea" data-nb-ref-number="78" id="idea78" data-nb-words="19" data-nb-chars="127">„Vozy budou připraveny před vchodem v&nbsp;sedm. Jedinečný zážitek! To&nbsp;si&nbsp;nesmíte nechat ujít. Večeře následuje v&nbsp;prostorách opery.“</span></p>
          <p class="chunk" data-nb-ref-number="79" data-nb-words="14" data-nb-chars="97"><span class="idea" data-nb-ref-number="79" id="idea79" data-nb-words="14" data-nb-chars="97">Všichni přítomní tak pochopili, že&nbsp;pokud se&nbsp;nebudou účastnit představení, na&nbsp;večeři nemají nárok.</span></p>
          <p class="chunk" data-nb-ref-number="80" data-nb-words="13" data-nb-chars="87"><span class="idea" data-nb-ref-number="80" id="idea80" data-nb-words="13" data-nb-chars="87">„Nezdá se, že&nbsp;by&nbsp;naši hostitelé příliš ctili svobodu svých hostů,“ poznamenal kardinál.</span></p>
          <p class="chunk" data-nb-ref-number="81" data-nb-words="19" data-nb-chars="109"><span class="idea" data-nb-ref-number="81" id="idea81" data-nb-words="19" data-nb-chars="109">„A&nbsp;to si&nbsp;představte, že&nbsp;jsem zažil zemi, kde si&nbsp;hosté nemohli dovolit nepřijít na&nbsp;mši,“ neodpustil si&nbsp;Adrian.</span></p>
          <p class="chunk" data-nb-ref-number="82" data-nb-words="8" data-nb-chars="52"><span class="idea" data-nb-ref-number="82" id="idea82" data-nb-words="8" data-nb-chars="52">„V&nbsp;Římě ještě nikdo hlady neumřel,“ pravil kardinál.</span></p>
        </section>
        <section>
          <p class="chunk" data-nb-ref-number="83" data-nb-words="66" data-nb-chars="431"><span class="idea" data-nb-ref-number="83" id="idea83" data-nb-words="66" data-nb-chars="431">Národní metropolitní opera byla ohromná budova postavená někdy začátkem století. Pokoušela se&nbsp;spojit cosi z&nbsp;postmoderny a&nbsp;secese a&nbsp;vypadala podle toho. Sál mohl pojmout mnoho tisíc lidí. Aby publikum z&nbsp;takové dálky vůbec něco vidělo, byly vpředu i&nbsp;po stranách umístěny ohromné obrazovky. Orchestr seděl v&nbsp;hluboké jámě před jevištěm, mnohem hlouběji, než tomu bývá v&nbsp;operních síních v&nbsp;Evropě, takže hudebníky prakticky nebylo vidět.</span></p>
          <p class="chunk" data-nb-ref-number="84" data-nb-words="18" data-nb-chars="150"><span class="idea" data-nb-ref-number="84" id="idea84" data-nb-words="18" data-nb-chars="150">„Opera bude pojednávat o&nbsp;životě Usámy III. Božského,“ informovala Adriana Bianca, sotva prostudovala mnohastránkový program ozdobený zlatým lemováním.</span></p>
          <p class="chunk" data-nb-ref-number="85" data-nb-words="12" data-nb-chars="77"><span class="idea" data-nb-ref-number="85" id="idea85" data-nb-words="12" data-nb-chars="77">„Obávám se, že&nbsp;vzhledem k&nbsp;závažnosti tématu bude opera dlouhá,“ povzdychl si.</span></p>
          <p class="chunk" data-nb-ref-number="86" data-nb-words="11" data-nb-chars="72"><span class="idea" data-nb-ref-number="86" id="idea86" data-nb-words="11" data-nb-chars="72">To, co&nbsp;přišlo, však ještě předčilo jeho nejtemnější obavy. Nejen délkou.</span></p>
          <p class="chunk" data-nb-ref-number="87" data-nb-words="165" data-nb-chars="1080"><span class="idea" data-nb-ref-number="87" id="idea87" data-nb-words="165" data-nb-chars="1080">Výprava díla byla ovšem monumentální. Od&nbsp;prosté chaloupky, kde stála jeho kolébka, až&nbsp;po&nbsp;horské stráně, kde mladý Usáma sváděl partyzánský boj, vše bylo vyvedeno ve&nbsp;skutečné velikosti. Systém otáčivé scény a&nbsp;spouštění obrovských kulis umožňovaly předvádět divákům nová a&nbsp;nová překvapení. Tak například odjezd mladého bojovníka do&nbsp;exilu se&nbsp;děl vlakem skutečné velikosti. Měl sice kromě lokomotivy jen tři vagony, ale i&nbsp;tak byl dojem ohromující. Sbor představující revoluční armádu musel mít několik set pěvců a&nbsp;jejich zpěv byl tak ohlušující, že&nbsp;se&nbsp;Adrian téměř bál zřícení stropu. První jednání skončilo sněhovou bouří, kterou se&nbsp;mladý hrdina prodíral ke&nbsp;svobodě. Kdesi ve&nbsp;stropě muselo být zabudováno mnoho mohutných ventilátorů napojených na&nbsp;chladicí zařízení, protože sníh byl opravdový. V&nbsp;sále se&nbsp;značně ochladilo, což by&nbsp;celkem nikomu nevadilo, protože tam beztak nebyl příliš dobrý vzduch, ale sněhové vločky začaly tát a&nbsp;publikum se&nbsp;počalo odpařovat. V&nbsp;pravý čas přišla přestávka. Letmým pohledem na&nbsp;hodinky zjistili Adrian s&nbsp;Biancou, že&nbsp;uplynuly dvě hodiny a&nbsp;dvacet minut.</span></p>
          <p class="chunk" data-nb-ref-number="88" data-nb-words="10" data-nb-chars="58"><span class="idea" data-nb-ref-number="88" id="idea88" data-nb-words="10" data-nb-chars="58">„Není naděje, že&nbsp;druhé jednání bude o&nbsp;mnoho kratší,“ řekl.</span></p>
          <p class="chunk" data-nb-ref-number="89" data-nb-words="23" data-nb-chars="139"><span class="idea" data-nb-ref-number="89" id="idea89" data-nb-words="23" data-nb-chars="139">„Měli bychom zmizet. Večeři oželíme. Mám ještě na&nbsp;pokoji nějaké sušenky z&nbsp;letadla. Vždycky si&nbsp;je&nbsp;schovávám a&nbsp;po týdnu je&nbsp;většinou vyhodím.“</span></p>
          <p class="chunk" data-nb-ref-number="90" data-nb-words="27" data-nb-chars="191"><span class="idea" data-nb-ref-number="90" id="idea90" data-nb-words="27" data-nb-chars="191">„Tentokrát se&nbsp;nám zmizení nepovede,“ zašeptal. „Podívej se.“ Bradou ukázal k&nbsp;východům, u&nbsp;kterých stáli nikoli běžní divadelní zřízenci, ale muži v&nbsp;policejních nebo snad vojenských uniformách.</span></p>
          <p class="chunk" data-nb-ref-number="91" data-nb-words="10" data-nb-chars="70"><span class="idea" data-nb-ref-number="91" id="idea91" data-nb-words="10" data-nb-chars="70">„Přece nás tu&nbsp;nebudou držet násilím,“ ohradila se. „Nejsme trestanci.“</span></p>
          <p class="chunk" data-nb-ref-number="92" data-nb-words="24" data-nb-chars="159"><span class="idea" data-nb-ref-number="92" id="idea92" data-nb-words="24" data-nb-chars="159">„Takto bych to&nbsp;neformuloval. Snad by&nbsp;ale bylo lepší na&nbsp;sebe příliš neupozorňovat. Zvlášť pokud chceme v&nbsp;této zemi ještě provozovat nějaké detektivní aktivity.“</span></p>
          <p class="chunk" data-nb-ref-number="93" data-nb-words="4" data-nb-chars="34"><span class="idea" data-nb-ref-number="93" id="idea93" data-nb-words="4" data-nb-chars="34">„Potřebuji na&nbsp;záchod,“ odpověděla.</span></p>
          <p class="chunk" data-nb-ref-number="94" data-nb-words="29" data-nb-chars="149"><span class="idea" data-nb-ref-number="94" id="idea94" data-nb-words="29" data-nb-chars="149">Povzdechl si&nbsp;a&nbsp;vyšel spolu s&nbsp;ní z&nbsp;lóže. Toaletu našli na&nbsp;chodbě a&nbsp;při té&nbsp;příležitosti se&nbsp;i&nbsp;Adrian rozhodl, že&nbsp;zjistí, čemu v&nbsp;této zemi říkají záchod.</span></p>
          <p class="chunk" data-nb-ref-number="95" data-nb-words="43" data-nb-chars="324"><span class="idea" data-nb-ref-number="95" id="idea95" data-nb-words="43" data-nb-chars="324">Nápadné bylo především množství mramoru. Byl úplně všude. Na&nbsp;podlaze, stěnách, stropu. Zrcadla v&nbsp;umývárně připomínala vybavení benátského paláce. Záchodové mísy byly rovněž mramorové a&nbsp;zdobené reliéfy mytologických bytostí. Jakých, to&nbsp;Adrian nepoznal, protože mu&nbsp;výjevy nebyly nijak povědomé. Asi původní sibiřská mytologie.</span></p>
          <p class="chunk" data-nb-ref-number="96" data-nb-words="4" data-nb-chars="19"><span class="idea" data-nb-ref-number="96" id="idea96" data-nb-words="4" data-nb-chars="19">Vrátili se&nbsp;do&nbsp;lóže.</span></p>
          <p class="chunk" data-nb-ref-number="97" data-nb-words="123" data-nb-chars="758"><span class="idea" data-nb-ref-number="97" id="idea97" data-nb-words="123" data-nb-chars="758">Už&nbsp;chtěli usednout, když náhle zazněly vřeštivé fanfáry. Mužík na&nbsp;pódiu počal cosi vykřikovat do&nbsp;mikrofonu. Adrian byl díky svému původu schopen ze&nbsp;změti neznámé slovanské řeči pochytit, že&nbsp;se&nbsp;do&nbsp;opery dostavil sám prezident Usáma III. Božský. A&nbsp;vskutku byla z&nbsp;lóže naproti spuštěna sibiřská vlajka a&nbsp;po několika vteřinách se&nbsp;objevil sám prezident. Nebylo ho&nbsp;dobře vidět. Měl na&nbsp;sobě bílou uniformu. Ta&nbsp;se&nbsp;lehce zablýskla a&nbsp;pak zase prezident zmizel v&nbsp;šeru lóže. Davy v&nbsp;sále byly těžko k&nbsp;utišení, začaly prezidentovi provolávat slávu, jakmile se&nbsp;objevil, a&nbsp;pokračovaly ještě několik minut poté, co&nbsp;se&nbsp;ponořil do&nbsp;temnot. Několik žen vzrušením omdlelo a&nbsp;jejich bezvládná těla museli zřízenci vynést ze&nbsp;sálu. Zvládli to&nbsp;rychle, asi byli na&nbsp;podobné scény zvyklí.</span></p>
          <p class="chunk" data-nb-ref-number="98" data-nb-words="117" data-nb-chars="721"><span class="idea" data-nb-ref-number="98" id="idea98" data-nb-words="117" data-nb-chars="721">Když konečně nastal klid, začala druhá část. Děj nebyl už&nbsp;příliš srozumitelný. Šlo o&nbsp;pikle nějakých frakcí proti jiným frakcím, ani střílení už&nbsp;nebylo tolik. Sbory se&nbsp;navzájem obviňovaly z&nbsp;rozličných ideových úchylek. Oč&nbsp;jde, to&nbsp;nebyl vzdor své slovanské výbavě schopen pochopit ani Adrian. Většina účastníků kongresu tak musela být zcela zmatena a&nbsp;soustředit se&nbsp;jen na&nbsp;hudbu a&nbsp;zpěv, ale ani tady si&nbsp;duch nepřišel moc na&nbsp;své. Na&nbsp;Adriana padla taková tíha, že&nbsp;v&nbsp;širokém polstrovaném křesle na&nbsp;chvíli dokonce usnul. Probudilo ho&nbsp;až&nbsp;víření činelů a&nbsp;bubnů. Chvilku si&nbsp;myslel, že&nbsp;je&nbsp;zase na&nbsp;palubě Nautilu, který zrovna narazil na&nbsp;korálový útes. Bleskově se&nbsp;však zorientoval, zvláště když spatřil na&nbsp;scéně něco neuvěřitelného.</span></p>
          <p class="chunk" data-nb-ref-number="99" data-nb-words="87" data-nb-chars="569"><span class="idea" data-nb-ref-number="99" id="idea99" data-nb-words="87" data-nb-chars="569">V&nbsp;roli stylizované Matky Vlasti nebo něčeho podobného se&nbsp;náhle zjevila Erika Bergová. Oděna byla v&nbsp;bělostnou tuniku, ze&nbsp;které vyčnívaly bělostné paže. Ty&nbsp;herečka neustále vzpínala k&nbsp;obloze a&nbsp;zpívala se&nbsp;silným přízvukem o&nbsp;svobodě a&nbsp;podobných vznešených tématech. Publikum ji&nbsp;odměnilo potleskem na&nbsp;otevřené scéně. Pak ještě zapěl sbor a&nbsp;opera náhle skončila. Zdejší lidé už&nbsp;dílo asi znali, protože okamžitě povstali a&nbsp;aplaudovali, zatímco zahraniční návštěvníci se&nbsp;na&nbsp;sebe několik vteřin rozpačitě dívali nevěda, jestli už&nbsp;je&nbsp;konec. Pak také povstali a&nbsp;vlažně zatleskali.</span></p>
          <p class="chunk" data-nb-ref-number="100" data-nb-words="4" data-nb-chars="25"><span class="idea" data-nb-ref-number="100" id="idea100" data-nb-words="4" data-nb-chars="25">„Probuď mě,“ řekl Biance.</span></p>
          <p class="chunk" data-nb-ref-number="101" data-nb-words="2" data-nb-chars="12"><span class="idea" data-nb-ref-number="101" id="idea101" data-nb-words="2" data-nb-chars="12">„Už nespíš.“</span></p>
          <p class="chunk" data-nb-ref-number="102" data-nb-words="11" data-nb-chars="61"><span class="idea" data-nb-ref-number="102" id="idea102" data-nb-words="11" data-nb-chars="61">V&nbsp;ten okamžik vtrhnul do&nbsp;lóže Boban spolu s&nbsp;průvodcem Biancy.</span></p>
          <p class="chunk" data-nb-ref-number="103" data-nb-words="145" data-nb-chars="987"><span class="idea" data-nb-ref-number="103" id="idea103" data-nb-words="145" data-nb-chars="987">„Nyní bude následovat slavnostní recepce na&nbsp;počest Jeho Excelence prezidenta a&nbsp;našich vzácných hostů,“ vykřikoval Boban a&nbsp;poskakoval přitom na&nbsp;místě samou netrpělivostí. „Nejdříve však vzdáme poctu našim umělcům na&nbsp;malém neformálním setkání.“ A&nbsp;hned oba vlekl pryč dlouhou chodbou, potom dolů po&nbsp;mohutném schodišti, pak ještě níž vrzavým výtahem, který Adrianovi připomněl výtahy vatikánské. Ocitli se&nbsp;v&nbsp;nějakém sklepě vedoucím k&nbsp;šatnám umělců. Jak postupovali, provoz na&nbsp;chodbách houstl. Vynořovala se&nbsp;tu&nbsp;řada dalších průvodců, kteří před sebou postrkávali jednotlivé delegáty kongresu, mezi nimi se&nbsp;proplétali číšníci s&nbsp;ohromnými mísami plnými tropického ovoce a&nbsp;pečeného masa. Několik černochů, které by&nbsp;v&nbsp;přítmí téměř nebylo vidět, nebýt jejich bílých fraků, neslo na&nbsp;zlatých podnosech velké homole vařené rýže. Jeden ze&nbsp;sluhů Adrianovi málem vypíchl oko pavím pérem. Pávy totiž přinášeli též, dozlatova upečené, nebo to&nbsp;možná byla nějaká podobná drůbež, co&nbsp;jenom jako pávi vypadala.</span></p>
          <p class="chunk" data-nb-ref-number="104" data-nb-words="43" data-nb-chars="242"><span class="idea" data-nb-ref-number="104" id="idea104" data-nb-words="43" data-nb-chars="242">„Už tam skoro jsme,“ ujišťoval Boban a&nbsp;vypadalo to, že&nbsp;ze&nbsp;všeho nejraději by&nbsp;Adriana za&nbsp;sebou táhl za&nbsp;ruku. Bianca mlčela, a&nbsp;pouze když ji&nbsp;míjel malý chlapec s&nbsp;dávkou banánů, jeden mu&nbsp;nenuceně sebrala, oloupala, snědla a&nbsp;slupku hodila na&nbsp;zem.</span></p>
          <p class="chunk" data-nb-ref-number="105" data-nb-words="16" data-nb-chars="114"><span class="idea" data-nb-ref-number="105" id="idea105" data-nb-words="16" data-nb-chars="114">„Pokud na&nbsp;ní&nbsp;uklouzne Jeho Excelence prezident, bude to&nbsp;mít nedozírný mezinárodní dosah,“ upozornil ji&nbsp;spisovatel.</span></p>
          <p class="chunk" data-nb-ref-number="106" data-nb-words="7" data-nb-chars="41"><span class="idea" data-nb-ref-number="106" id="idea106" data-nb-words="7" data-nb-chars="41">„Přesně to&nbsp;jsem měla na&nbsp;mysli,“ zasyčela.</span></p>
          <p class="chunk" data-nb-ref-number="107" data-nb-words="53" data-nb-chars="345"><span class="idea" data-nb-ref-number="107" id="idea107" data-nb-words="53" data-nb-chars="345">Během vteřiny se&nbsp;ocitli ve&nbsp;velkém podzemním sále s&nbsp;dlouhými stoly, kde už&nbsp;bylo připraveno pohoštění, kromě lahůdek také velké skleněné džbány s&nbsp;vínem několika barev. Aniž si&nbsp;stačili vydechnout, zjevil se&nbsp;za&nbsp;velkého lomozu sám prezident. Musel asi vstoupit tajným vchodem, protože nebylo myslitelné, že&nbsp;by&nbsp;se&nbsp;proplétal tím karnevalem na&nbsp;chodbách.</span></p>
          <p class="chunk" data-nb-ref-number="108" data-nb-words="30" data-nb-chars="185"><span class="idea" data-nb-ref-number="108" id="idea108" data-nb-words="30" data-nb-chars="185">„Hurá, hurá!“ vykřikl Boban a&nbsp;okamžitě se&nbsp;k&nbsp;němu přidala celá řada dalších lidí. Prezident jen krátce pokynul zástupům a&nbsp;zase někam zmizel, možná do&nbsp;některého ze&nbsp;salonků lemujících sál.</span></p>
          <p class="chunk" data-nb-ref-number="109" data-nb-words="37" data-nb-chars="219"><span class="idea" data-nb-ref-number="109" id="idea109" data-nb-words="37" data-nb-chars="219">Mezi účastníky bylo mnoho herců a&nbsp;zpěváků z&nbsp;představení. Zůstali ve&nbsp;svých kostýmech, což dalo akci charakter večírku s&nbsp;maskami. Průvodce se&nbsp;také někam vytratil, ale Adrian si&nbsp;byl jist, že&nbsp;se&nbsp;zase v&nbsp;pravý okamžik vynoří.</span></p>
          <p class="chunk" data-nb-ref-number="110" data-nb-words="13" data-nb-chars="90"><span class="idea" data-nb-ref-number="110" id="idea110" data-nb-words="13" data-nb-chars="90">„Krásný večer, není-liž pravda?“ zaslechl náhle. Otočil se. Vedle něj stála Erika Bergová.</span></p>
          <p class="chunk" data-nb-ref-number="111" data-nb-words="15" data-nb-chars="93"><span class="idea" data-nb-ref-number="111" id="idea111" data-nb-words="15" data-nb-chars="93">„Prima maska,“ řekla Bianca. „Tahle paní vypadá přesně jako ta&nbsp;ženská, co&nbsp;ji&nbsp;hledá Interpol.“</span></p>
          <p class="chunk" data-nb-ref-number="112" data-nb-words="7" data-nb-chars="48"><span class="idea" data-nb-ref-number="112" id="idea112" data-nb-words="7" data-nb-chars="48">„Ani jsem si&nbsp;nevšimla,“ řekla herečka lhostejně.</span></p>
          <p class="chunk" data-nb-ref-number="113" data-nb-words="18" data-nb-chars="113"><span class="idea" data-nb-ref-number="113" id="idea113" data-nb-words="18" data-nb-chars="113">„To bude tím, že&nbsp;v&nbsp;zemi, kde je&nbsp;policajtem každý druhý, nikdo policejní aktivity ani nevnímá,“ poznamenal Adrian.</span></p>
          <p class="chunk" data-nb-ref-number="114" data-nb-words="27" data-nb-chars="171"><span class="idea" data-nb-ref-number="114" id="idea114" data-nb-words="27" data-nb-chars="171">„Čekala jsem, že&nbsp;se&nbsp;staří známí přivítají vřelejším způsobem,“ řekla a&nbsp;pozvedla na&nbsp;počest <em>starých známých</em> sklenku vína. „Tak na&nbsp;svobodu. A&nbsp;na váš skvělý detektivní výkon.“</span></p>
          <p class="chunk" data-nb-ref-number="115" data-nb-words="37" data-nb-chars="218"><span class="idea" data-nb-ref-number="115" id="idea115" data-nb-words="37" data-nb-chars="218">„Ještě je&nbsp;na&nbsp;zemi několik demokratických zemí, kde nezrušili trest smrti,“ pravila Bianca. „V&nbsp;jedné z&nbsp;nich vás časem pověsí. Zčernalý jazyk vám bude viset z&nbsp;pusy a&nbsp;obsah vašich střev se&nbsp;ocitne na&nbsp;podlaze pod šibenicí.“</span></p>
          <p class="chunk" data-nb-ref-number="116" data-nb-words="30" data-nb-chars="180"><span class="idea" data-nb-ref-number="116" id="idea116" data-nb-words="30" data-nb-chars="180">„Jak jsou dnes ty&nbsp;mladé děvenky nechutné,“ zatvářila se&nbsp;Erika zklamaně. „Mohl to&nbsp;být takový hezký večer. Vlastně co&nbsp;máte proti vraždám? Sám jste kdesi napsal, že&nbsp;<em>vražda je&nbsp;krásná</em>.“</span></p>
          <p class="chunk" data-nb-ref-number="117" data-nb-words="53" data-nb-chars="329"><span class="idea" data-nb-ref-number="117" id="idea117" data-nb-words="53" data-nb-chars="329">„Vražda je&nbsp;krásná. Ale musí to&nbsp;být čestná, dobře vymyšlená vražda na&nbsp;úrovni. Vražda jako hra. Vražda dýkou s&nbsp;perleťovou rukojetí. Ne&nbsp;polévání nevinných benzinem a&nbsp;házení ohořelých těl do&nbsp;hromadných hrobů. Krásná vražda je&nbsp;umělecké dílo a&nbsp;taky jen v&nbsp;uměleckém díle se&nbsp;vyskytuje. Skutečné vraždy jsou odporné a&nbsp;na motivu nezáleží.“</span></p>
          <p class="chunk" data-nb-ref-number="118" data-nb-words="8" data-nb-chars="49"><span class="idea" data-nb-ref-number="118" id="idea118" data-nb-words="8" data-nb-chars="49">„Co vy&nbsp;víte o&nbsp;motivech,“ pohodila herečka hlavou.</span></p>
          <p class="chunk" data-nb-ref-number="119" data-nb-words="4" data-nb-chars="27"><span class="idea" data-nb-ref-number="119" id="idea119" data-nb-words="4" data-nb-chars="27">„Jen povídejte,“ vyzval ji.</span></p>
          <p class="chunk" data-nb-ref-number="120" data-nb-words="25" data-nb-chars="151"><span class="idea" data-nb-ref-number="120" id="idea120" data-nb-words="25" data-nb-chars="151">„Dnes už&nbsp;na&nbsp;to&nbsp;nebude čas,“ zavrtěla hlavou. „Přijeďte třeba do&nbsp;kosmického městečka. Odlétám tam zítra. Tam si&nbsp;najdeme chvilku a&nbsp;možná se&nbsp;něco dovíte.“</span></p>
          <p class="chunk" data-nb-ref-number="121" data-nb-words="57" data-nb-chars="334"><span class="idea" data-nb-ref-number="121" id="idea121" data-nb-words="57" data-nb-chars="334">Zatvářil se&nbsp;zklamaně. Představa, že&nbsp;bude muset putovat do&nbsp;stepi přes několik vojenských pásem, aby mu&nbsp;herečka milostivě řekla něco, co&nbsp;by&nbsp;mu&nbsp;mohla říci teď, jej nenaplňovala nadšením. Než však stačil nějak zareagovat, přitočil se&nbsp;k&nbsp;Erice pán v&nbsp;černém obleku a&nbsp;odvedl si&nbsp;ji&nbsp;stranou. Pak zmizela a&nbsp;do konce večera už&nbsp;ji&nbsp;nikdo nespatřil.</span></p>
        </section>
        <section>
          <p class="chunk" data-nb-ref-number="122" data-nb-words="46" data-nb-chars="273"><span class="idea" data-nb-ref-number="122" id="idea122" data-nb-words="46" data-nb-chars="273">Na&nbsp;konci hotelové chodby, na&nbsp;místě mezi požárním hydrantem a&nbsp;černou skvrnou od&nbsp;cigarety či&nbsp;doutníku na&nbsp;červeném běhounu koberce, se&nbsp;právě v&nbsp;okamžiku, kdy se&nbsp;Adrian chystal vstoupit do&nbsp;svého pokoje, odlepil od&nbsp;stěny muž v&nbsp;dlouhém kabátu a&nbsp;s&nbsp;černými vousy a&nbsp;přistoupil blíže.</span></p>
          <p class="chunk" data-nb-ref-number="123" data-nb-words="11" data-nb-chars="78"><span class="idea" data-nb-ref-number="123" id="idea123" data-nb-words="11" data-nb-chars="78">„Máte chviličku?“ Tón otázky byl takový, že&nbsp;záporná odpověď nebyla myslitelná.</span></p>
          <p class="chunk" data-nb-ref-number="124" data-nb-words="10" data-nb-chars="53"><span class="idea" data-nb-ref-number="124" id="idea124" data-nb-words="10" data-nb-chars="53">„Dám vám jednu minutu. Jsem velmi unaven a&nbsp;jdu spát.“</span></p>
          <p class="chunk" data-nb-ref-number="125" data-nb-words="13" data-nb-chars="84"><span class="idea" data-nb-ref-number="125" id="idea125" data-nb-words="13" data-nb-chars="84">„Dáte mi&nbsp;dvacet minut. A&nbsp;pozvete mě&nbsp;dál,“ konstatovala postava a&nbsp;Adrian neodporoval.</span></p>
          <p class="chunk" data-nb-ref-number="126" data-nb-words="46" data-nb-chars="294"><span class="idea" data-nb-ref-number="126" id="idea126" data-nb-words="46" data-nb-chars="294">„Nebudeme ztrácet čas,“ pravil vousáč. „Kdyby byla Erika Bergová motýl, dokázal byste ji&nbsp;přišpendlit silou svých argumentů tak důkladně, že&nbsp;by&nbsp;se&nbsp;ani nepohnula. Ale madam Erika není motýl. Proto ji&nbsp;potřebujeme dostat do&nbsp;země, kde bude postavena před řádný soud. Vy&nbsp;na&nbsp;tom budete spolupracovat.“</span></p>
          <p class="chunk" data-nb-ref-number="127" data-nb-words="1" data-nb-chars="7"><span class="idea" data-nb-ref-number="127" id="idea127" data-nb-words="1" data-nb-chars="7">„Budu?“</span></p>
          <p class="chunk" data-nb-ref-number="128" data-nb-words="8" data-nb-chars="48"><span class="idea" data-nb-ref-number="128" id="idea128" data-nb-words="8" data-nb-chars="48">„Chcete své dílo vidět dokončené. A&nbsp;uvidíte ho.“</span></p>
          <p class="chunk" data-nb-ref-number="129" data-nb-words="26" data-nb-chars="160"><span class="idea" data-nb-ref-number="129" id="idea129" data-nb-words="26" data-nb-chars="160">Sundal si&nbsp;kabát, velmi systematicky ho&nbsp;složil do&nbsp;čtverečku a&nbsp;položil před sebe na&nbsp;stůl. Adrian ještě nikdy neviděl člověka, který by&nbsp;kabát skládal do&nbsp;čtverečku.</span></p>
          <p class="chunk" data-nb-ref-number="130" data-nb-words="52" data-nb-chars="317"><span class="idea" data-nb-ref-number="130" id="idea130" data-nb-words="52" data-nb-chars="317">„Chcete, aby ta&nbsp;žena skončila za&nbsp;mřížemi. Vlastně ne, vy&nbsp;chcete, aby visela. Ale takový sen se&nbsp;naplňuje jen těžko. Nikde na&nbsp;Západě už&nbsp;se&nbsp;nevykonává trest smrti. Je&nbsp;však jedna svobodná země na&nbsp;pomezí Východu a&nbsp;Západu, kde může rameno spravedlnosti dopadnout s&nbsp;patřičnou tvrdostí. Ale potřebujeme tu&nbsp;dámu dostat odsud.“</span></p>
          <p class="chunk" data-nb-ref-number="131" data-nb-words="2" data-nb-chars="12"><span class="idea" data-nb-ref-number="131" id="idea131" data-nb-words="2" data-nb-chars="12">„Jaká země?“</span></p>
          <p class="chunk" data-nb-ref-number="132" data-nb-words="6" data-nb-chars="39"><span class="idea" data-nb-ref-number="132" id="idea132" data-nb-words="6" data-nb-chars="39">„Leží mezi Středozemním a&nbsp;Rudým mořem.“</span></p>
          <p class="chunk" data-nb-ref-number="133" data-nb-words="18" data-nb-chars="97"><span class="idea" data-nb-ref-number="133" id="idea133" data-nb-words="18" data-nb-chars="97">„Ach.“ Byl to&nbsp;jediný zvuk, na&nbsp;který se&nbsp;Adrian zmohl. U&nbsp;Zdi nářků by&nbsp;to&nbsp;nemohlo znít autentičtěji.</span></p>
          <p class="chunk" data-nb-ref-number="134" data-nb-words="14" data-nb-chars="87"><span class="idea" data-nb-ref-number="134" id="idea134" data-nb-words="14" data-nb-chars="87">„Proč by&nbsp;zrovna vaše země měla zájem na&nbsp;potrestání viníka, který zabil nějakého Němce?“</span></p>
          <p class="chunk" data-nb-ref-number="135" data-nb-words="33" data-nb-chars="206"><span class="idea" data-nb-ref-number="135" id="idea135" data-nb-words="33" data-nb-chars="206">„Profesor Haussmann nebyl <em>nějaký Němec</em>_._ Byl naším občanem. Proto bude namístě, když využijeme svého práva a&nbsp;budeme chránit každého, kdo má&nbsp;v&nbsp;kapse náš pas. A&nbsp;bude správné umožnit paní Bergové malý výlet.“</span></p>
          <p class="chunk" data-nb-ref-number="136" data-nb-words="6" data-nb-chars="35"><span class="idea" data-nb-ref-number="136" id="idea136" data-nb-words="6" data-nb-chars="35">„To se&nbsp;vám legálně nemůže podařit.“</span></p>
          <p class="chunk" data-nb-ref-number="137" data-nb-words="7" data-nb-chars="56"><span class="idea" data-nb-ref-number="137" id="idea137" data-nb-words="7" data-nb-chars="56">„Spolupracujeme s&nbsp;dalšími poškozenými zeměmi,“ řekl muž.</span></p>
          <p class="chunk" data-nb-ref-number="138" data-nb-words="17" data-nb-chars="112"><span class="idea" data-nb-ref-number="138" id="idea138" data-nb-words="17" data-nb-chars="112">„Ty jsou jen tři,“ uvažoval nahlas Adrian. „Německo, Vatikán a&nbsp;Standard Island. Jinde už&nbsp;snad Erika nevraždila.“</span></p>
          <p class="chunk" data-nb-ref-number="139" data-nb-words="22" data-nb-chars="139"><span class="idea" data-nb-ref-number="139" id="idea139" data-nb-words="22" data-nb-chars="139">„Jste blízko. Nebudu zapírat, že&nbsp;církevní stát nám slíbil jistou logistickou podporu. Jsme si&nbsp;jisti, že&nbsp;ani vy&nbsp;nám neodmítnete svou pomoc.“</span></p>
          <p class="chunk" data-nb-ref-number="140" data-nb-words="5" data-nb-chars="25"><span class="idea" data-nb-ref-number="140" id="idea140" data-nb-words="5" data-nb-chars="25">„Co pro vás mohu udělat?“</span></p>
          <p class="chunk" data-nb-ref-number="141" data-nb-words="33" data-nb-chars="191"><span class="idea" data-nb-ref-number="141" id="idea141" data-nb-words="33" data-nb-chars="191">„Není to&nbsp;složité. Bude stačit, když dotyčnou paní uvedete do&nbsp;stavu, kdy nebude jaksi vládkyní svého těla. Potom už&nbsp;se&nbsp;jí&nbsp;ujmeme my. Dostat ji&nbsp;odsud nebude těžké. Máme v&nbsp;tom jisté zkušenosti.“</span></p>
          <p class="chunk" data-nb-ref-number="142" data-nb-words="6" data-nb-chars="47"><span class="idea" data-nb-ref-number="142" id="idea142" data-nb-words="6" data-nb-chars="47">„Nesdělil jste mi&nbsp;žádné technické podrobnosti.“</span></p>
          <p class="chunk" data-nb-ref-number="143" data-nb-words="13" data-nb-chars="83"><span class="idea" data-nb-ref-number="143" id="idea143" data-nb-words="13" data-nb-chars="83">Muž s&nbsp;černým plnovousem si&nbsp;zamyšleně přejel prostředníkem levé ruky po&nbsp;spodním rtu.</span></p>
          <p class="chunk" data-nb-ref-number="144" data-nb-words="30" data-nb-chars="170"><span class="idea" data-nb-ref-number="144" id="idea144" data-nb-words="30" data-nb-chars="170">„Váš přístup se&nbsp;mi&nbsp;líbí. Takoví lidé už&nbsp;dnes skoro neexistují. Nezapřete v&nbsp;sobě autora detektivek. Žádná zbytečná slova. Akce. Jen to, co&nbsp;je&nbsp;třeba, aby věc došla k&nbsp;cíli.“</span></p>
          <p class="chunk" data-nb-ref-number="145" data-nb-words="1" data-nb-chars="13"><span class="idea" data-nb-ref-number="145" id="idea145" data-nb-words="1" data-nb-chars="13">„Poslouchám.“</span></p>
          <p class="chunk" data-nb-ref-number="146" data-nb-words="35" data-nb-chars="208"><span class="idea" data-nb-ref-number="146" id="idea146" data-nb-words="35" data-nb-chars="208">„Vhodným místem je&nbsp;kosmodrom, kde má&nbsp;dáma vystupovat. Pokud je&nbsp;nám známo, máte šanci se&nbsp;s&nbsp;ní setkat o&nbsp;samotě. Potom ji&nbsp;uvedete do&nbsp;bezvědomí. Příslušnou technikou vás rádi vybavíme. Zbytek už&nbsp;bude naše práce.“</span></p>
          <p class="chunk" data-nb-ref-number="147" data-nb-words="8" data-nb-chars="38"><span class="idea" data-nb-ref-number="147" id="idea147" data-nb-words="8" data-nb-chars="38">„A&nbsp;mě potom zavřou za&nbsp;účast na&nbsp;únosu?“</span></p>
          <p class="chunk" data-nb-ref-number="148" data-nb-words="27" data-nb-chars="177"><span class="idea" data-nb-ref-number="148" id="idea148" data-nb-words="27" data-nb-chars="177">„Nemějte žádné obavy,“ zasmál se&nbsp;muž. „Všechny stopy dovedou místní přihlouplé úřady k&nbsp;tomu, že&nbsp;za&nbsp;viníka budou pokládat Německo. My&nbsp;totiž často spojujeme příjemné s&nbsp;užitečným.“</span></p>
          <p class="chunk" data-nb-ref-number="149" data-nb-words="8" data-nb-chars="50"><span class="idea" data-nb-ref-number="149" id="idea149" data-nb-words="8" data-nb-chars="50">„Mám nějaký čas na&nbsp;rozmyšlenou?“ zeptal se&nbsp;Adrian.</span></p>
          <p class="chunk" data-nb-ref-number="150" data-nb-words="34" data-nb-chars="211"><span class="idea" data-nb-ref-number="150" id="idea150" data-nb-words="34" data-nb-chars="211">„Ale vy&nbsp;jste se&nbsp;už&nbsp;přece rozhodl,“ pravil vousáč. „Zítra odletíte na&nbsp;kosmodrom. Na&nbsp;místě vás kontaktuje náš člověk a&nbsp;dá vám vše, co&nbsp;potřebujete. Vybavení, pokyny. Třeba i&nbsp;sebedůvěru, pokud ji&nbsp;budete potřebovat.“</span></p>
          <p class="chunk" data-nb-ref-number="151" data-nb-words="3" data-nb-chars="16"><span class="idea" data-nb-ref-number="151" id="idea151" data-nb-words="3" data-nb-chars="16">„Jak ho&nbsp;poznám?“</span></p>
          <p class="chunk" data-nb-ref-number="152" data-nb-words="11" data-nb-chars="59"><span class="idea" data-nb-ref-number="152" id="idea152" data-nb-words="11" data-nb-chars="59">„Poznáte. Tím jsem si&nbsp;naprosto jist. Vy&nbsp;už&nbsp;ho&nbsp;přece znáte.“</span></p>
          <p class="chunk" data-nb-ref-number="153" data-nb-words="6" data-nb-chars="32"><span class="idea" data-nb-ref-number="153" id="idea153" data-nb-words="6" data-nb-chars="32">„Nemám tušení, o&nbsp;koho se&nbsp;jedná.“</span></p>
          <p class="chunk" data-nb-ref-number="154" data-nb-words="46" data-nb-chars="271"><span class="idea" data-nb-ref-number="154" id="idea154" data-nb-words="46" data-nb-chars="271">„To je&nbsp;právě ta&nbsp;ideální kombinace,“ zasmál se. „Dobře ho&nbsp;znáte, a&nbsp;přitom ho&nbsp;neznáte. Představí se&nbsp;vám heslem. To&nbsp;heslo zní: <em>Smrtelnost</em>_._ To&nbsp;se&nbsp;nedá zapomenout, že? A&nbsp;přitom je&nbsp;mnoho lidí, kteří by&nbsp;takové heslo zapomněli hned. Ke&nbsp;své škodě. Řekněte, není život rozkošný?“</span></p>
        </section>
        <section>
          <p class="chunk" data-nb-ref-number="155" data-nb-words="57" data-nb-chars="373"><span class="idea" data-nb-ref-number="155" id="idea155" data-nb-words="57" data-nb-chars="373">Tato noc neměla mít konce. Sotva Adrian vystrnadil agenta nejmenované rozvědky, ozval se&nbsp;telefon na&nbsp;nočním stolku. Vyzváněl tak neodbytně, až&nbsp;z&nbsp;nábytku málem spadl. Adriana nenapadlo nic jiného, než že&nbsp;to&nbsp;musí být Zuzana, takže doufal, že&nbsp;se&nbsp;přístroj svou snaživostí nakonec nějak zalkne. Zvuk byl však natolik agresivní, že&nbsp;nakonec s&nbsp;očekáváním nejhoršího sluchátko zvedl.</span></p>
          <p class="chunk" data-nb-ref-number="156" data-nb-words="19" data-nb-chars="123"><span class="idea" data-nb-ref-number="156" id="idea156" data-nb-words="19" data-nb-chars="123">„Tady recepce,“ ozval se&nbsp;huhlavý hlas. „Máme tady pro vás skvělou nabídku. Naše asistentky jsou připraveny se&nbsp;vám věnovat.“</span></p>
          <p class="chunk" data-nb-ref-number="157" data-nb-words="9" data-nb-chars="60"><span class="idea" data-nb-ref-number="157" id="idea157" data-nb-words="9" data-nb-chars="60">„Jsem dnes večer dost unavený,“ zavrčel. „Snad někdy jindy.“</span></p>
          <p class="chunk" data-nb-ref-number="158" data-nb-words="18" data-nb-chars="106"><span class="idea" data-nb-ref-number="158" id="idea158" data-nb-words="18" data-nb-chars="106">„Ó,&nbsp;to nikoli,“ ozvalo se&nbsp;ze&nbsp;sluchátka. „Uvidíte, že&nbsp;budete velmi spokojen. Naše asistentka už&nbsp;jde k&nbsp;vám.“</span></p>
          <p class="chunk" data-nb-ref-number="159" data-nb-words="47" data-nb-chars="266"><span class="idea" data-nb-ref-number="159" id="idea159" data-nb-words="47" data-nb-chars="266">Než stačil dát najevo, že&nbsp;velmi spokojen bude pouze tehdy, když se&nbsp;mu&nbsp;<em>nedostane</em> žádné asistentky, muž telefon položil. Adrian seděl na&nbsp;posteli a&nbsp;očekával jen to&nbsp;nejhorší. Záhy se&nbsp;ozvalo zabušení na&nbsp;dveře. Kdyby měl u&nbsp;sebe zbraň, otevřel by&nbsp;dveře jen s&nbsp;ní, ale neměl.</span></p>
          <p class="chunk" data-nb-ref-number="160" data-nb-words="16" data-nb-chars="99"><span class="idea" data-nb-ref-number="160" id="idea160" data-nb-words="16" data-nb-chars="99">„Jsem Michaela, ahoj,“ řekla blondýna neurčitého věku mezi dvaceti a&nbsp;třiceti a&nbsp;políbila ho&nbsp;na&nbsp;tvář.</span></p>
          <p class="chunk" data-nb-ref-number="161" data-nb-words="6" data-nb-chars="40"><span class="idea" data-nb-ref-number="161" id="idea161" data-nb-words="6" data-nb-chars="40">„Máš tu&nbsp;šampaňský? Já&nbsp;miluju šampaňský.“</span></p>
          <p class="chunk" data-nb-ref-number="162" data-nb-words="5" data-nb-chars="32"><span class="idea" data-nb-ref-number="162" id="idea162" data-nb-words="5" data-nb-chars="32">„Myslím, že&nbsp;tu&nbsp;nemám šampaňské.“</span></p>
          <p class="chunk" data-nb-ref-number="163" data-nb-words="25" data-nb-chars="156"><span class="idea" data-nb-ref-number="163" id="idea163" data-nb-words="25" data-nb-chars="156">„Ty jeden,“ zahrozila mu&nbsp;prstem a&nbsp;z&nbsp;brašny, kterou měla přehozenou přes rameno, vyndala zelenou lahev. „Ještě je&nbsp;vychlazený. Ale ňáký skleničky tu&nbsp;máš, ne?“</span></p>
          <p class="chunk" data-nb-ref-number="164" data-nb-words="17" data-nb-chars="97"><span class="idea" data-nb-ref-number="164" id="idea164" data-nb-words="17" data-nb-chars="97">Na&nbsp;nic se&nbsp;neptala a&nbsp;vydala se&nbsp;do&nbsp;kuchyňky, kde skutečně našla dvě sklenky, každou jiné velikosti.</span></p>
          <p class="chunk" data-nb-ref-number="165" data-nb-words="14" data-nb-chars="84"><span class="idea" data-nb-ref-number="165" id="idea165" data-nb-words="14" data-nb-chars="84">„Tohle pití já&nbsp;miluju,“ řekla a&nbsp;na Adriana se&nbsp;ani nepodívala. „Nechceš to&nbsp;votevřít?“</span></p>
          <p class="chunk" data-nb-ref-number="166" data-nb-words="2" data-nb-chars="18"><span class="idea" data-nb-ref-number="166" id="idea166" data-nb-words="2" data-nb-chars="18">„Nechci,“ zavrčel.</span></p>
          <p class="chunk" data-nb-ref-number="167" data-nb-words="11" data-nb-chars="72"><span class="idea" data-nb-ref-number="167" id="idea167" data-nb-words="11" data-nb-chars="72">Otevřela lahev sama a&nbsp;naplnila obě skleničky. Tu&nbsp;větší podala Adrianovi.</span></p>
          <p class="chunk" data-nb-ref-number="168" data-nb-words="18" data-nb-chars="104"><span class="idea" data-nb-ref-number="168" id="idea168" data-nb-words="18" data-nb-chars="104">„Nemohu se&nbsp;zbavit pocitu, že&nbsp;do&nbsp;tohoto skla tu&nbsp;už&nbsp;desítky lidí odkládaly své umělé zuby,“ neodpustil si.</span></p>
          <p class="chunk" data-nb-ref-number="169" data-nb-words="9" data-nb-chars="51"><span class="idea" data-nb-ref-number="169" id="idea169" data-nb-words="9" data-nb-chars="51">„Jo, to&nbsp;je&nbsp;možný,“ řekla nevzrušeně. „Tak na&nbsp;tebe!“</span></p>
          <p class="chunk" data-nb-ref-number="170" data-nb-words="7" data-nb-chars="42"><span class="idea" data-nb-ref-number="170" id="idea170" data-nb-words="7" data-nb-chars="42">Vyklopila do&nbsp;sebe obsah během dvou vteřin.</span></p>
          <p class="chunk" data-nb-ref-number="171" data-nb-words="10" data-nb-chars="66"><span class="idea" data-nb-ref-number="171" id="idea171" data-nb-words="10" data-nb-chars="66">„Brousí, co?“ použila obrat, který Adrian neznal. „Ještě si&nbsp;dáme.“</span></p>
          <p class="chunk" data-nb-ref-number="172" data-nb-words="24" data-nb-chars="135"><span class="idea" data-nb-ref-number="172" id="idea172" data-nb-words="24" data-nb-chars="135">Sám pouze usrknul. Zdálo se&nbsp;mu, že&nbsp;obsah sklenky má&nbsp;jakousi kořeněnou chuť. Možná to&nbsp;tak mělo být, ale nebyl si&nbsp;jistý. Zavrtěla hlavou.</span></p>
          <p class="chunk" data-nb-ref-number="173" data-nb-words="5" data-nb-chars="38"><span class="idea" data-nb-ref-number="173" id="idea173" data-nb-words="5" data-nb-chars="38">„Nepiješ. Takhle budeš brzo nemocnej.“</span></p>
          <p class="chunk" data-nb-ref-number="174" data-nb-words="19" data-nb-chars="97"><span class="idea" data-nb-ref-number="174" id="idea174" data-nb-words="19" data-nb-chars="97">„Nemocný budu, když mě&nbsp;nenecháš spát. A&nbsp;nechci teď pít, aspoň ne&nbsp;s&nbsp;někým. Nemám ani zájem o&nbsp;sex.“</span></p>
          <p class="chunk" data-nb-ref-number="175" data-nb-words="8" data-nb-chars="54"><span class="idea" data-nb-ref-number="175" id="idea175" data-nb-words="8" data-nb-chars="54">„Ty jeden,“ zahrozila mu&nbsp;znova prstem. „Svlíkneme se?“</span></p>
          <p class="chunk" data-nb-ref-number="176" data-nb-words="9" data-nb-chars="55"><span class="idea" data-nb-ref-number="176" id="idea176" data-nb-words="9" data-nb-chars="55">„Určitě se&nbsp;svléknu. Ale jen proto, abych si&nbsp;odpočinul.“</span></p>
          <p class="chunk" data-nb-ref-number="177" data-nb-words="29" data-nb-chars="176"><span class="idea" data-nb-ref-number="177" id="idea177" data-nb-words="29" data-nb-chars="176">Neposlouchala ho. Jedním pohybem si&nbsp;stáhla blůzku a&nbsp;dalším rozepnula pásek u&nbsp;krátké sukně. Pak přišly na&nbsp;řadu punčochy a&nbsp;nakonec před ním zůstala jen v&nbsp;kalhotkách a&nbsp;podprsence.</span></p>
          <p class="chunk" data-nb-ref-number="178" data-nb-words="24" data-nb-chars="143"><span class="idea" data-nb-ref-number="178" id="idea178" data-nb-words="24" data-nb-chars="143">„Je to&nbsp;snad způsob, jak kompromitovat zahraniční hosty? Je&nbsp;tu&nbsp;skrytá kamera, abyste mě&nbsp;mohli vydírat? Nebo si&nbsp;to&nbsp;pouští Usáma doma pro zábavu?“</span></p>
          <p class="chunk" data-nb-ref-number="179" data-nb-words="11" data-nb-chars="79"><span class="idea" data-nb-ref-number="179" id="idea179" data-nb-words="9" data-nb-chars="59">„Nemenovat!“ zašeptala a&nbsp;přitiskla mu&nbsp;dlaň na&nbsp;ústa. „NE-ME-<br></span>
            <span class="idea" data-nb-ref-number="180" id="idea180" data-nb-words="2" data-nb-chars="20">-NO-VAT!“ opakovala.</span>
          </p>
          <p class="chunk" data-nb-ref-number="180" data-nb-words="7" data-nb-chars="51"><span class="idea" data-nb-ref-number="181" id="idea181" data-nb-words="7" data-nb-chars="51">„Kolik tahle legrace stojí?“ zeptal se&nbsp;rezignovaně.</span></p>
          <p class="chunk" data-nb-ref-number="181" data-nb-words="7" data-nb-chars="37"><span class="idea" data-nb-ref-number="182" id="idea182" data-nb-words="7" data-nb-chars="37">Řekla mu&nbsp;částku. Byla to&nbsp;směšná suma.</span></p>
          <p class="chunk" data-nb-ref-number="182" data-nb-words="6" data-nb-chars="31"><span class="idea" data-nb-ref-number="183" id="idea183" data-nb-words="6" data-nb-chars="31">„Dám ti&nbsp;to, když hned odejdeš.“</span></p>
          <p class="chunk" data-nb-ref-number="183" data-nb-words="39" data-nb-chars="224"><span class="idea" data-nb-ref-number="184" id="idea184" data-nb-words="39" data-nb-chars="224">„Nemohu hned odejít,“ protestovala. „Řekli by, že&nbsp;špatně dělám svou práci, a&nbsp;že kdybych tu&nbsp;zůstala dýl, vydělala bych víc. Mohla bych vo&nbsp;tu&nbsp;práci přijít. Mám doma dítě. Jak bych se&nbsp;podívala do&nbsp;očí rodině? A&nbsp;svýmu manželovi?“</span></p>
          <p class="chunk" data-nb-ref-number="184" data-nb-words="4" data-nb-chars="25"><span class="idea" data-nb-ref-number="185" id="idea185" data-nb-words="4" data-nb-chars="25">„Ty máš manžela?“ zaúpěl.</span></p>
          <p class="chunk" data-nb-ref-number="185" data-nb-words="6" data-nb-chars="35"><span class="idea" data-nb-ref-number="186" id="idea186" data-nb-words="6" data-nb-chars="35">„No jasně. Nejsem snad dost hezká?“</span></p>
          <p class="chunk" data-nb-ref-number="186" data-nb-words="5" data-nb-chars="22"><span class="idea" data-nb-ref-number="187" id="idea187" data-nb-words="5" data-nb-chars="22">„A&nbsp;co tvé práci říká?“</span></p>
          <p class="chunk" data-nb-ref-number="187" data-nb-words="17" data-nb-chars="90"><span class="idea" data-nb-ref-number="188" id="idea188" data-nb-words="17" data-nb-chars="90">„Ale to&nbsp;on&nbsp;přece neví. On&nbsp;si&nbsp;myslí, že&nbsp;jsem průvodkyně cizinců. Tak co, můžu tady zůstat?“</span></p>
          <p class="chunk" data-nb-ref-number="188" data-nb-words="18" data-nb-chars="107"><span class="idea" data-nb-ref-number="189" id="idea189" data-nb-words="18" data-nb-chars="107">„Lehni si&nbsp;támhle na&nbsp;gauč,“ přikázal jí. „Ráno odejdi, až&nbsp;budeš potřebovat. Nebuď mě. Peníze si&nbsp;vezmi hned.“</span></p>
          <p class="chunk" data-nb-ref-number="189" data-nb-words="4" data-nb-chars="30"><span class="idea" data-nb-ref-number="190" id="idea190" data-nb-words="4" data-nb-chars="30">Pečlivě si&nbsp;částku přepočítala.</span></p>
          <p class="chunk" data-nb-ref-number="190" data-nb-words="5" data-nb-chars="32"><span class="idea" data-nb-ref-number="191" id="idea191" data-nb-words="5" data-nb-chars="32">„Nechceš ani trochu <em>fiky fik</em>_?“_</span></p>
          <p class="chunk" data-nb-ref-number="191" data-nb-words="1" data-nb-chars="7"><span class="idea" data-nb-ref-number="192" id="idea192" data-nb-words="1" data-nb-chars="7">Zaúpěl.</span></p>
          <p class="chunk" data-nb-ref-number="192" data-nb-words="22" data-nb-chars="148"><span class="idea" data-nb-ref-number="193" id="idea193" data-nb-words="22" data-nb-chars="148">„Chudáčku,“ podívala se&nbsp;na&nbsp;něj s&nbsp;jakýmsi soucitným pochopením. „Mohla bych ti&nbsp;třeba uvařit skvělý bylinkový čaj. Ulevuje všem bolestem. Mohla bych…“</span></p>
          <p class="chunk" data-nb-ref-number="193" data-nb-words="36" data-nb-chars="211"><span class="idea" data-nb-ref-number="194" id="idea194" data-nb-words="36" data-nb-chars="211">„Mohla bys být chvíli zticha. To&nbsp;by&nbsp;ulevilo mým bolestem. Pokud už&nbsp;tady musíš zůstat, lehni si&nbsp;támhle na&nbsp;ten rozvrzaný kus nábytku, ráno odejdi a&nbsp;řekni, že&nbsp;jsem byl velmi spokojen. Kdykoliv to&nbsp;potvrdím písemně.“</span></p>
          <p class="chunk" data-nb-ref-number="194" data-nb-words="33" data-nb-chars="210"><span class="idea" data-nb-ref-number="195" id="idea195" data-nb-words="33" data-nb-chars="210">Posmutněle si&nbsp;sedla na&nbsp;kraj postele, stále ještě jen v&nbsp;kalhotkách a&nbsp;podprsence. Adrian si&nbsp;všiml, že&nbsp;ačkoliv její prádlo nepochybně pocházelo z&nbsp;Evropy, bylo už&nbsp;na&nbsp;několika místech dovedně vyspraveno jemnou nití.</span></p>
          <p class="chunk" data-nb-ref-number="195" data-nb-words="9" data-nb-chars="53"><span class="idea" data-nb-ref-number="196" id="idea196" data-nb-words="9" data-nb-chars="53">„Chceš si&nbsp;ještě dát to&nbsp;vaše šampaňské?“ řekl nakonec.</span></p>
          <p class="chunk" data-nb-ref-number="196" data-nb-words="6" data-nb-chars="30"><span class="idea" data-nb-ref-number="197" id="idea197" data-nb-words="6" data-nb-chars="30">„Dáš si&nbsp;se&nbsp;mnou?“ ožila mírně.</span></p>
          <p class="chunk" data-nb-ref-number="197" data-nb-words="6" data-nb-chars="31"><span class="idea" data-nb-ref-number="198" id="idea198" data-nb-words="6" data-nb-chars="31">„Dejme tomu, že&nbsp;si&nbsp;trochu dám.“</span></p>
          <p class="chunk" data-nb-ref-number="198" data-nb-words="4" data-nb-chars="23"><span class="idea" data-nb-ref-number="199" id="idea199" data-nb-words="4" data-nb-chars="23">Dolila do&nbsp;obou sklenek.</span></p>
          <p class="chunk" data-nb-ref-number="199" data-nb-words="24" data-nb-chars="137"><span class="idea" data-nb-ref-number="200" id="idea200" data-nb-words="24" data-nb-chars="137">„Já nejsem žádná prodejná holka,“ ujistila ho&nbsp;a&nbsp;jaksi automaticky si&nbsp;vzala jeho peřinu a&nbsp;zakryla si&nbsp;nohy. „Prostě jen dělám to, co&nbsp;umím.“</span></p>
          <p class="chunk" data-nb-ref-number="200" data-nb-words="4" data-nb-chars="19"><span class="idea" data-nb-ref-number="201" id="idea201" data-nb-words="4" data-nb-chars="19">„A&nbsp;děláš to&nbsp;často?“</span></p>
          <p class="chunk" data-nb-ref-number="201" data-nb-words="11" data-nb-chars="61"><span class="idea" data-nb-ref-number="202" id="idea202" data-nb-words="11" data-nb-chars="61">„Každej den nebo vobden. Jak to&nbsp;vyjde. Není to&nbsp;špatná práce.“</span></p>
          <p class="chunk" data-nb-ref-number="202" data-nb-words="38" data-nb-chars="225"><span class="idea" data-nb-ref-number="203" id="idea203" data-nb-words="38" data-nb-chars="225">„Je to&nbsp;hodně špatná práce,“ řekl. „Musíš předstírat rozkoš s&nbsp;lidmi, kterým zapáchá z&nbsp;pusy, kteří si&nbsp;několik dní nevyměnili spodní prádlo, s&nbsp;lidmi, kteří jsou hluboko pod tvou úrovní, ale mají peníze, aby si&nbsp;koupili tvé tělo.“</span></p>
          <p class="chunk" data-nb-ref-number="203" data-nb-words="16" data-nb-chars="76"><span class="idea" data-nb-ref-number="204" id="idea204" data-nb-words="16" data-nb-chars="76">„A&nbsp;ty snad nemáš rád holky? A&nbsp;nekupuješ si&nbsp;je? Všichni od&nbsp;vás si&nbsp;je&nbsp;kupují.“</span></p>
          <p class="chunk" data-nb-ref-number="204" data-nb-words="9" data-nb-chars="46"><span class="idea" data-nb-ref-number="205" id="idea205" data-nb-words="9" data-nb-chars="46">„Mám rád holky, ale já&nbsp;se&nbsp;velmi pečlivě myji.“</span></p>
          <p class="chunk" data-nb-ref-number="205" data-nb-words="5" data-nb-chars="32"><span class="idea" data-nb-ref-number="206" id="idea206" data-nb-words="5" data-nb-chars="32">Zvrátila do&nbsp;sebe další sklenici.</span></p>
          <p class="chunk" data-nb-ref-number="206" data-nb-words="15" data-nb-chars="92"><span class="idea" data-nb-ref-number="207" id="idea207" data-nb-words="15" data-nb-chars="92">„Jste všichni stejný. Myslíte si, že&nbsp;mejdlo smyje, co&nbsp;ste zač. Že&nbsp;voňavkou něco překryjete.“</span></p>
          <p class="chunk" data-nb-ref-number="207" data-nb-words="10" data-nb-chars="56"><span class="idea" data-nb-ref-number="208" id="idea208" data-nb-words="10" data-nb-chars="56">„Pozor,“ řekl. „Já jsem si&nbsp;tě&nbsp;nezavolal. Poslali mi&nbsp;tě.“</span></p>
          <p class="chunk" data-nb-ref-number="208" data-nb-words="21" data-nb-chars="121"><span class="idea" data-nb-ref-number="209" id="idea209" data-nb-words="21" data-nb-chars="121">„Co na&nbsp;tom záleží,“ řekla a&nbsp;pokračovala v&nbsp;konzumaci alkoholu. „Voni dobře vědí, kam poslat a&nbsp;ke komu. Nikdy se&nbsp;nemejlej.“</span></p>
          <p class="chunk" data-nb-ref-number="209" data-nb-words="4" data-nb-chars="26"><span class="idea" data-nb-ref-number="210" id="idea210" data-nb-words="4" data-nb-chars="26">„Dnes se&nbsp;zmýlili,“ namítl.</span></p>
          <p class="chunk" data-nb-ref-number="210" data-nb-words="57" data-nb-chars="306"><span class="idea" data-nb-ref-number="211" id="idea211" data-nb-words="57" data-nb-chars="306">„Nezmejlili. Vo&nbsp;den dřív nebo vo&nbsp;den pozdějc bys to&nbsp;vzal. Maso jako maso. No&nbsp;jo, nakonec je&nbsp;holka jako já&nbsp;samozřejmě ráda, když ten chlap aspoň moc nesmrdí. Většinou smrděj skoro všichni. Ze&nbsp;všech votvorů, co&nbsp;jich na&nbsp;těle maj. Z&nbsp;huby, zadku, nosu, snad i&nbsp;z&nbsp;uší. Je&nbsp;to&nbsp;takovej hnus, že&nbsp;někdy málem vomdlím.“</span></p>
          <p class="chunk" data-nb-ref-number="211" data-nb-words="23" data-nb-chars="122"><span class="idea" data-nb-ref-number="212" id="idea212" data-nb-words="23" data-nb-chars="122">Znovu se&nbsp;napila. Jako by&nbsp;to&nbsp;už&nbsp;nebyla ona, kdo mluví, ale spíše se&nbsp;z&nbsp;ní dral jakýsi vnitřní hlas, kterému přestala bránit.</span></p>
          <p class="chunk" data-nb-ref-number="212" data-nb-words="11" data-nb-chars="70"><span class="idea" data-nb-ref-number="213" id="idea213" data-nb-words="11" data-nb-chars="70">„Madam, nejsem si&nbsp;jistý, že&nbsp;zrovna takhle máte získávat nové klienty.“</span></p>
          <p class="chunk" data-nb-ref-number="213" data-nb-words="25" data-nb-chars="165"><span class="idea" data-nb-ref-number="214" id="idea214" data-nb-words="25" data-nb-chars="165">„Já nemusím nikoho získávat, stejně nakonec přilezou sami. V&nbsp;tomhle městě mnoho možností nemaj, leda by&nbsp;chtěli píchat všechny chotě zasranýho Usámy, peklo ho&nbsp;pohlť.“</span></p>
          <p class="chunk" data-nb-ref-number="214" data-nb-words="9" data-nb-chars="56"><span class="idea" data-nb-ref-number="215" id="idea215" data-nb-words="9" data-nb-chars="56">„Říkala jsi sama, že&nbsp;je&nbsp;lepší nejmenovat,“ upozornil ji.</span></p>
          <p class="chunk" data-nb-ref-number="215" data-nb-words="46" data-nb-chars="279"><span class="idea" data-nb-ref-number="216" id="idea216" data-nb-words="46" data-nb-chars="279">„Seru na&nbsp;to,“ vyprskla z&nbsp;úst šampaňské. „Stejně bude brzo revoluce a&nbsp;tomu kreténovi zakroutí někdo krkem, až&nbsp;mu&nbsp;polezou střeva spodem. Nebude to&nbsp;dlouho trvat. A&nbsp;dočká se&nbsp;dlouhý a&nbsp;těžký smrti, tím jsem si&nbsp;jistá, protože to&nbsp;Bůh nedopustí, aby takovej zkurvysyn utek spravedlnosti.“</span></p>
          <p class="chunk" data-nb-ref-number="216" data-nb-words="13" data-nb-chars="83"><span class="idea" data-nb-ref-number="217" id="idea217" data-nb-words="13" data-nb-chars="83">Pozorovala, jak je&nbsp;Adrian poněkud nervózní, a&nbsp;pak ho&nbsp;mateřsky pohladila po&nbsp;vlasech.</span></p>
          <p class="chunk" data-nb-ref-number="217" data-nb-words="29" data-nb-chars="159"><span class="idea" data-nb-ref-number="218" id="idea218" data-nb-words="29" data-nb-chars="159">„Ale chudáčku. Já&nbsp;myslela, že&nbsp;lidi tam vod vás se&nbsp;už&nbsp;nebojej ničeho kromě manželek. A&nbsp;vy se&nbsp;klepete před nějakým pošukem, ještě navíc cizím, co&nbsp;na&nbsp;vás nemůže.“</span></p>
          <p class="chunk" data-nb-ref-number="218" data-nb-words="25" data-nb-chars="149"><span class="idea" data-nb-ref-number="219" id="idea219" data-nb-words="25" data-nb-chars="149">„Přijde na&nbsp;to,“ odporoval. „Ráno mi&nbsp;na&nbsp;letišti chtěl nějaký chlap strkat gumovou hadici do&nbsp;konečníku. Jak mohu vědět, že&nbsp;to&nbsp;není nějaký místní zvyk?“</span></p>
          <p class="chunk" data-nb-ref-number="219" data-nb-words="16" data-nb-chars="93"><span class="idea" data-nb-ref-number="220" id="idea220" data-nb-words="16" data-nb-chars="93">Michaela už&nbsp;pila rovnou z&nbsp;lahve, protože viděla, že&nbsp;Adrian si&nbsp;stejně do&nbsp;své sklenky nedolévá.</span></p>
          <p class="chunk" data-nb-ref-number="220" data-nb-words="95" data-nb-chars="549"><span class="idea" data-nb-ref-number="221" id="idea221" data-nb-words="95" data-nb-chars="549">„Místní zvyk je&nbsp;strkat tam podezřelejm rezavej ostnatej drát, až&nbsp;jednomu vykoukne z&nbsp;uší. A&nbsp;podezřelí jsou tu&nbsp;všichni, jenomže dráty se&nbsp;používaly tak často, že&nbsp;už&nbsp;došly. Vím vod holek, co&nbsp;si&nbsp;je&nbsp;zvou do&nbsp;důstojnickejch klubů v&nbsp;kasárnách, že&nbsp;mnoho oficírů už&nbsp;zdrhlo někam do&nbsp;lesů a&nbsp;vzali si&nbsp;s&nbsp;sebou zbraně, mapy, peníze. Ztrácej se&nbsp;lidi z&nbsp;ministerstev a&nbsp;policie, dokonce i&nbsp;vod tajný policie. A&nbsp;určitě nemizej v&nbsp;podzemních mučírnách, jak to&nbsp;bejvalo dřív. Prostě zdrhli. Některý s&nbsp;celejma rodinama. Ne, tady se&nbsp;to&nbsp;všechno posere a&nbsp;nebude to&nbsp;dlouho trvat.“</span></p>
          <p class="chunk" data-nb-ref-number="221" data-nb-words="4" data-nb-chars="21"><span class="idea" data-nb-ref-number="222" id="idea222" data-nb-words="4" data-nb-chars="21">„Co pak budeš dělat?“</span></p>
          <p class="chunk" data-nb-ref-number="222" data-nb-words="2" data-nb-chars="16"><span class="idea" data-nb-ref-number="223" id="idea223" data-nb-words="2" data-nb-chars="16">Pokrčila rameny.</span></p>
          <p class="chunk" data-nb-ref-number="223" data-nb-words="25" data-nb-chars="137"><span class="idea" data-nb-ref-number="224" id="idea224" data-nb-words="25" data-nb-chars="137">„Asi budu dál šukat za&nbsp;prachy. Ale jenom pro sebe. Jim už&nbsp;nebudu dávat nic, protože voni budou fetovat kytky nebo se&nbsp;houpat na&nbsp;šibenici.“</span></p>
          <p class="chunk" data-nb-ref-number="224" data-nb-words="8" data-nb-chars="47"><span class="idea" data-nb-ref-number="225" id="idea225" data-nb-words="8" data-nb-chars="47">„Takže s&nbsp;nimi máš přece jenom něco společného?“</span></p>
          <p class="chunk" data-nb-ref-number="225" data-nb-words="22" data-nb-chars="119"><span class="idea" data-nb-ref-number="226" id="idea226" data-nb-words="22" data-nb-chars="119">Mávla rukou a&nbsp;snad mu&nbsp;i&nbsp;chtěla i&nbsp;odpovědět, jenomže ji&nbsp;přemohla únava. Pomalu se&nbsp;sesula na&nbsp;bok a&nbsp;pak začala oddechovat.</span></p>
          <p class="chunk" data-nb-ref-number="226" data-nb-words="49" data-nb-chars="279"><span class="idea" data-nb-ref-number="227" id="idea227" data-nb-words="49" data-nb-chars="279">Adrian se&nbsp;tedy přesunul na&nbsp;gauč, přikryl se&nbsp;županem a&nbsp;pokoušel se&nbsp;usnout. Když se&nbsp;mu&nbsp;to&nbsp;konečně podařilo, zdálo se&nbsp;mu&nbsp;cosi o&nbsp;rezavých ostnatých drátech, kterými se&nbsp;mu&nbsp;Michaela pokouší ovinout přirození a&nbsp;říká u&nbsp;toho: „Ale revoluce to&nbsp;potřebuje, miláčku. Měl jsi se&nbsp;mnou víc pít.“</span></p>
          <p class="chunk" data-nb-ref-number="227" data-nb-words="46" data-nb-chars="278"><span class="idea" data-nb-ref-number="228" id="idea228" data-nb-words="46" data-nb-chars="278">Když se&nbsp;ráno probudil, už&nbsp;tam Michaela nebyla. Dokonce i&nbsp;lahev šampaňského zmizela a&nbsp;pokrývka byla pečlivě složená. Když se&nbsp;myl v&nbsp;koupelně, všiml si, že&nbsp;na&nbsp;čele má&nbsp;sotva viditelnou červenou skvrnu. Prostředníkem setřel barvu a&nbsp;přičichl k&nbsp;ní. Byla to&nbsp;zřejmě laciná dámská rtěnka.</span></p>
          <p class="chunk" data-nb-ref-number="228" data-nb-words="18" data-nb-chars="110"><span class="idea" data-nb-ref-number="229" id="idea229" data-nb-words="18" data-nb-chars="110">Nebyl si&nbsp;jistý, ale možná potkal jedinou prostitutku na&nbsp;světě, která políbila klienta, a&nbsp;to dokonce ve&nbsp;spánku.</span></p>
        </section>
        <section>
          <p class="chunk" data-nb-ref-number="229" data-nb-words="40" data-nb-chars="277"><span class="idea" data-nb-ref-number="230" id="idea230" data-nb-words="40" data-nb-chars="277">Ve&nbsp;vojenském vrtulníku, který směřoval do&nbsp;sibiřského Hvězdného městečka, byl kromě několika důstojníků ještě Boban a&nbsp;Bianca. Navenek její přítomnost zdůvodnili tím, že&nbsp;čtenářky <em>Hypatie</em> se&nbsp;dožadují reportáže o&nbsp;skutečných mužích a&nbsp;ti jediní už&nbsp;žijí pouze na&nbsp;sibiřském kosmodromu.</span></p>
          <p class="chunk" data-nb-ref-number="230" data-nb-words="61" data-nb-chars="388"><span class="idea" data-nb-ref-number="231" id="idea231" data-nb-words="61" data-nb-chars="388">„To je&nbsp;poněkud přehnané,“ pravil Boban. „Máme tu&nbsp;i&nbsp;celou řadu jiných vynikajících mužů, o&nbsp;kterých by&nbsp;ženy v&nbsp;zahnívajícím západním světě měly vědět. Například naši dělníci, sportovci, námořníci na&nbsp;ponorkách a&nbsp;agronomové. Jsem si&nbsp;jistý, že&nbsp;před takovými vzory mužnosti by&nbsp;mnohá západní filmová hvězda zbledla. Ale jsme rádi, že&nbsp;máte sami od&nbsp;sebe zájem o&nbsp;život našich nejlepších průkopníků.“</span></p>
          <p class="chunk" data-nb-ref-number="231" data-nb-words="105" data-nb-chars="721"><span class="idea" data-nb-ref-number="232" id="idea232" data-nb-words="105" data-nb-chars="721">Pohled z&nbsp;vrtulníku prozradil Adrianovi všechno, co&nbsp;potřeboval o&nbsp;této zemi vědět. Většina povrchu byla tvořena lesním porostem a&nbsp;neurčitými travnatými plochami. Jenom čas od&nbsp;času se&nbsp;objevilo pár malých políček. Silnic nebylo mnoho, byly klikaté a&nbsp;většinou zřejmě jen z&nbsp;uježděné hlíny a&nbsp;štěrku, takže se&nbsp;při každém dešti musely proměňovat v&nbsp;bažinu. Kromě občasného průmyslového města, které bylo vidět už&nbsp;na&nbsp;desítky kilometrů daleko, protože nad něj stoupala oblaka smogu, mezi viditelnými lidskými sídly převažovaly vesnice. Na&nbsp;nemnoha cestách, které je&nbsp;spojovaly, bylo velmi málo aut. Nejnápadnější býval ve&nbsp;vesnicích kostel, bílý se&nbsp;zlatými kupolemi, velkou dvoranou a&nbsp;nezvykle štíhlou věžičkou, pravděpodobně minaretem.</span></p>
          <p class="chunk" data-nb-ref-number="232" data-nb-words="12" data-nb-chars="69"><span class="idea" data-nb-ref-number="233" id="idea233" data-nb-words="12" data-nb-chars="69">Pak asi na&nbsp;tři čtvrtě hodiny zmizela všechna lidská obydlí z&nbsp;dohledu.</span></p>
          <p class="chunk" data-nb-ref-number="233" data-nb-words="42" data-nb-chars="285"><span class="idea" data-nb-ref-number="234" id="idea234" data-nb-words="42" data-nb-chars="285">„Poblíž kosmodromu není z&nbsp;bezpečnostních důvodů dovoleno nic stavět,“ vysvětlil Boban. „Naše rakety jsou samozřejmě zcela bezpečné, ale mohlo by&nbsp;se&nbsp;stát, že&nbsp;by&nbsp;odpadávající stupně raketových nosičů mohly způsobit škodu. Naše země je&nbsp;ostatně velká a&nbsp;není třeba osídlovat všechny části.“</span></p>
          <p class="chunk" data-nb-ref-number="234" data-nb-words="10" data-nb-chars="63"><span class="idea" data-nb-ref-number="235" id="idea235" data-nb-words="10" data-nb-chars="63">Kosmodrom bylo možno poznat už&nbsp;z&nbsp;dálky podle odpalovacích ramp.</span></p>
          <p class="chunk" data-nb-ref-number="235" data-nb-words="37" data-nb-chars="245"><span class="idea" data-nb-ref-number="236" id="idea236" data-nb-words="37" data-nb-chars="245">„Fotografování není dovoleno,“ poznamenal Boban, aniž měl někdo z&nbsp;cestujících něco takového v&nbsp;úmyslu. Adrian si&nbsp;nechal pro sebe, že&nbsp;podrobné fotografie a&nbsp;plány kosmodromu pořízené z&nbsp;družic viděl před týdnem v&nbsp;jednom zábavném časopise pro mládež.</span></p>
          <p class="chunk" data-nb-ref-number="236" data-nb-words="53" data-nb-chars="336"><span class="idea" data-nb-ref-number="237" id="idea237" data-nb-words="53" data-nb-chars="336">Hned po&nbsp;přistání na&nbsp;betonu zdejšího letiště se&nbsp;k&nbsp;nim přihnalo několik důstojníků. Dívka v&nbsp;kroji přistrčila k&nbsp;oběma „přátelům delegátům“ chleba a&nbsp;sůl a&nbsp;Biance s&nbsp;Adrianem nezbylo nic jiného než se&nbsp;přivítacímu ceremoniálu podrobit. Vzápětí se&nbsp;v&nbsp;rukou důstojníků objevily lahve bez jakékoli viněty a&nbsp;kalíšky a&nbsp;nejvyšší šarže počala nalévat.</span></p>
          <p class="chunk" data-nb-ref-number="237" data-nb-words="13" data-nb-chars="83"><span class="idea" data-nb-ref-number="238" id="idea238" data-nb-words="13" data-nb-chars="83">„Na zdar vašeho uměleckého úsilí!“ zvolal důstojník a&nbsp;vypil kalíšek na&nbsp;jeden zátah.</span></p>
          <p class="chunk" data-nb-ref-number="238" data-nb-words="15" data-nb-chars="109"><span class="idea" data-nb-ref-number="239" id="idea239" data-nb-words="15" data-nb-chars="109">Adrianovi se&nbsp;podařilo ho&nbsp;napodobit, Bianca se&nbsp;při podobném pokusu poněkud zakuckala, což důstojníky pobavilo.</span></p>
          <p class="chunk" data-nb-ref-number="239" data-nb-words="20" data-nb-chars="130"><span class="idea" data-nb-ref-number="240" id="idea240" data-nb-words="20" data-nb-chars="130">„Na zdar našeho velkolepého kosmického programu,“ pokračoval další muž v&nbsp;uniformě a&nbsp;tak se&nbsp;celý rituál opakoval ještě asi třikrát.</span></p>
          <p class="chunk" data-nb-ref-number="240" data-nb-words="14" data-nb-chars="94"><span class="idea" data-nb-ref-number="241" id="idea241" data-nb-words="14" data-nb-chars="94">„Chtějí nás uvést do&nbsp;stavu změněného vědomí, abychom nevnímali, co&nbsp;se&nbsp;děje,“ zašeptala Bianca.</span></p>
          <p class="chunk" data-nb-ref-number="241" data-nb-words="13" data-nb-chars="81"><span class="idea" data-nb-ref-number="242" id="idea242" data-nb-words="13" data-nb-chars="81">„To je&nbsp;jediný stav, ve&nbsp;kterém se&nbsp;dá&nbsp;zdejší realita přežít,“ odpověděl spisovatel.</span></p>
          <p class="chunk" data-nb-ref-number="242" data-nb-words="126" data-nb-chars="820"><span class="idea" data-nb-ref-number="243" id="idea243" data-nb-words="126" data-nb-chars="820">Z&nbsp;následující povinné prohlídky kosmického střediska si&nbsp;oba mnoho nepamatovali, protože jejich mysl byla skutečně obestřena příjemnou mlhou. Během oběda pochopili, že&nbsp;hlavním cílem kosmodromu je&nbsp;agitační činnost a&nbsp;kosmické lety jsou jen nutné zlo. Oběd se&nbsp;totiž konal pod širým nebem, na&nbsp;několika rožních se&nbsp;opékaly ohromné kusy masa, v&nbsp;proutěných koších se&nbsp;vršily nesčetné bochníky tmavého i&nbsp;bílého chleba, všude cinkaly nezbytné lahve a&nbsp;mezi tím vším se&nbsp;proplétaly postavy návštěvníků z&nbsp;různých koutů země: učitelky, dělníci, vojáci, mladé dívky v&nbsp;krátkých sukénkách, mladé dívky zahalené od&nbsp;hlavy až&nbsp;k&nbsp;patě, starci s&nbsp;dýmkami, policisté, námořníci a&nbsp;několik psů. Stejně jako každý muslim musí jednou za&nbsp;život navštívit Mekku, musel zřejmě každý občan této země navštívit tento kosmodrom a&nbsp;zahledět se&nbsp;do&nbsp;příslibu nebe.</span></p>
          <p class="chunk" data-nb-ref-number="243" data-nb-words="30" data-nb-chars="200"><span class="idea" data-nb-ref-number="244" id="idea244" data-nb-words="30" data-nb-chars="200">„Večer vás čeká malé překvapení,“ zašeptal Adrianovi náhle Boban. „Veliká umělkyně, naše nezapomenutelná Erika Bergová, která nalezla v&nbsp;naší zemi svůj nový a&nbsp;definitivní domov, se&nbsp;s&nbsp;vámi chce setkat.“</span></p>
          <p class="chunk" data-nb-ref-number="244" data-nb-words="14" data-nb-chars="91"><span class="idea" data-nb-ref-number="245" id="idea245" data-nb-words="14" data-nb-chars="91">„To je&nbsp;vynikající nabídka,“ řekla za&nbsp;Adriana Bianca. „Pan spisovatel jí&nbsp;velmi rád využije.“</span></p>
          <p class="chunk" data-nb-ref-number="245" data-nb-words="77" data-nb-chars="461"><span class="idea" data-nb-ref-number="246" id="idea246" data-nb-words="77" data-nb-chars="461">„Poslyš,“ přitočil se&nbsp;k&nbsp;ní jmenovaný, jakmile Boban zmizel kdesi v&nbsp;davu jásajících občanů, „možná bys neměla tolik mluvit. Ať&nbsp;řekneš cokoliv, zní to&nbsp;vždycky jako ironie. Asi bych ti&nbsp;měl něco prozradit, i&nbsp;když to&nbsp;nebudeš brát vážně. Vyslal mě&nbsp;sem agent nejmenované rozvědky a&nbsp;mám tu&nbsp;splnit zásadní poslání. Uspat Eriku, aby mohla být deportována a&nbsp;předvedena k&nbsp;výkonu spravedlnosti. Stane se&nbsp;tak hned v&nbsp;okamžiku, kdy se&nbsp;tu&nbsp;na&nbsp;mě&nbsp;napíchne jejich kontaktní osoba.“</span></p>
          <p class="chunk" data-nb-ref-number="246" data-nb-words="3" data-nb-chars="14"><span class="idea" data-nb-ref-number="247" id="idea247" data-nb-words="3" data-nb-chars="14">„A&nbsp;uděláš to?“</span></p>
          <p class="chunk" data-nb-ref-number="247" data-nb-words="43" data-nb-chars="256"><span class="idea" data-nb-ref-number="248" id="idea248" data-nb-words="43" data-nb-chars="256">„Vždycky jsem si&nbsp;přísahal, že&nbsp;se&nbsp;nikdy nezapletu s&nbsp;žádnou tajnou službou a&nbsp;že se&nbsp;nikdy podruhé neožením. V&nbsp;tomto případě se&nbsp;obávám, že&nbsp;první slib poruším. Využiji Eričina sentimentu, a&nbsp;i kdyby to&nbsp;proti mně mělo poštvat všechny sibiřské medvědy, zkusím to.“</span></p>
          <p class="chunk" data-nb-ref-number="248" data-nb-words="7" data-nb-chars="47"><span class="idea" data-nb-ref-number="249" id="idea249" data-nb-words="7" data-nb-chars="47">„Čím ji&nbsp;budeš uspávat? Předčítáním svých knih?“</span></p>
          <p class="chunk" data-nb-ref-number="249" data-nb-words="23" data-nb-chars="123"><span class="idea" data-nb-ref-number="250" id="idea250" data-nb-words="23" data-nb-chars="123">„Sršíš vtipem. Má&nbsp;se&nbsp;objevit někdo, kdo se&nbsp;představí heslem a&nbsp;řekne mi&nbsp;vše podstatné. Víš, jaké je&nbsp;to&nbsp;heslo? To&nbsp;tě&nbsp;pobaví.“</span></p>
          <p class="chunk" data-nb-ref-number="250" data-nb-words="6" data-nb-chars="50"><span class="idea" data-nb-ref-number="251" id="idea251" data-nb-words="6" data-nb-chars="50">„Nepobaví,“ řekla Bianca. „Heslo zní: <em>Smrtelnost</em>.“</span></p>
        </section>
        <section>
          <p class="chunk" data-nb-ref-number="251" data-nb-words="65" data-nb-chars="411"><span class="idea" data-nb-ref-number="252" id="idea252" data-nb-words="65" data-nb-chars="411">„Takže všechno je&nbsp;to&nbsp;nakonec podvod a&nbsp;komedie,“ řekl smutně, když se&nbsp;s&nbsp;Biancou a&nbsp;lahví vodky uchýlil do&nbsp;jakési dřevěné boudy daleko od&nbsp;hlučícího davu. „A&nbsp;taková to&nbsp;byla romantická historie. Časopis <em>Hypatia</em>, lesbická láska, spisovatelské přátelství. A&nbsp;je to&nbsp;jako vždycky. Všechno podfuk. Tajné služby, intriky, hesla, Blízký východ a&nbsp;takováhle veteš. Kdy už&nbsp;tohle všechno skončí a&nbsp;budeme žít jako normální lidé?“</span></p>
          <p class="chunk" data-nb-ref-number="252" data-nb-words="89" data-nb-chars="541"><span class="idea" data-nb-ref-number="253" id="idea253" data-nb-words="89" data-nb-chars="541">„Vidíš to&nbsp;příliš tragicky,“ zasmála se&nbsp;Bianca. „Vždyť já&nbsp;skutečně pracuji v&nbsp;časopise <em>Hypatia</em> a&nbsp;mám ráda ženy. Ostatně v&nbsp;určitých případech je&nbsp;prostě třeba, aby se&nbsp;žena plnící úkol nezapletla s&nbsp;žádným mužem. A&nbsp;co záleží na&nbsp;tom, že&nbsp;mým hlavním zaměstnavatelem je&nbsp;někdo jiný? Skutečně jsem z&nbsp;Itálie. Moji prarodiče se&nbsp;kdysi z&nbsp;bezpečnostních důvodů přestěhovali z&nbsp;Itálie do&nbsp;Haify. Moji rodiče se&nbsp;zase z&nbsp;bezpečnostních důvodů přestěhovali z&nbsp;Haify do&nbsp;Itálie. A&nbsp;co má&nbsp;být? Od&nbsp;sedmnácti let pracuji pro starou vlast. Do&nbsp;podrobností nebudu zacházet.“</span></p>
          <p class="chunk" data-nb-ref-number="253" data-nb-words="16" data-nb-chars="97"><span class="idea" data-nb-ref-number="254" id="idea254" data-nb-words="16" data-nb-chars="97">„Takže ten návrh na&nbsp;uspání Eriky jsi nejdříve vyzkoušela jen tak, aby bylo vidět, jak zareaguji?“</span></p>
          <p class="chunk" data-nb-ref-number="254" data-nb-words="22" data-nb-chars="136"><span class="idea" data-nb-ref-number="255" id="idea255" data-nb-words="22" data-nb-chars="136">„Tak trochu. Ukázalo se, že&nbsp;pro tebe je&nbsp;největší překážkou tech­nický problém. Takže se&nbsp;prostě našli lidé, kteří ti&nbsp;ho&nbsp;pomůžou vyřešit.“</span></p>
          <p class="chunk" data-nb-ref-number="255" data-nb-words="12" data-nb-chars="76"><span class="idea" data-nb-ref-number="256" id="idea256" data-nb-words="12" data-nb-chars="76">„Takže od&nbsp;našeho prvního setkání v&nbsp;Římě je&nbsp;všechno jen služební záležitost?“</span></p>
          <p class="chunk" data-nb-ref-number="256" data-nb-words="18" data-nb-chars="116"><span class="idea" data-nb-ref-number="257" id="idea257" data-nb-words="18" data-nb-chars="116">Skoro se&nbsp;urazila. „Já nerozlišuji mezi svým osobním životem a&nbsp;tím, kterému ty&nbsp;říkáš služební. Všechno dělám naplno.“</span></p>
          <p class="chunk" data-nb-ref-number="257" data-nb-words="4" data-nb-chars="23"><span class="idea" data-nb-ref-number="258" id="idea258" data-nb-words="4" data-nb-chars="23">Podívala se&nbsp;na&nbsp;hodinky.</span></p>
          <p class="chunk" data-nb-ref-number="258" data-nb-words="47" data-nb-chars="283"><span class="idea" data-nb-ref-number="259" id="idea259" data-nb-words="47" data-nb-chars="283">„Podle našich zpráv má&nbsp;dnes večer Erika vystoupit s&nbsp;pásmem vlasteneckých sibiřských písní ve&nbsp;zdejším kulturním domě. To&nbsp;je&nbsp;ta&nbsp;šedá betonová stavba kousek od&nbsp;letiště. Po&nbsp;vystoupení se&nbsp;s&nbsp;Erikou setkáš, pokusíš se&nbsp;s&nbsp;ní navázat příjemnou konverzaci a&nbsp;nakonec ji&nbsp;dostat k&nbsp;sobě do&nbsp;pokoje.“</span></p>
          <p class="chunk" data-nb-ref-number="259" data-nb-words="15" data-nb-chars="73"><span class="idea" data-nb-ref-number="260" id="idea260" data-nb-words="15" data-nb-chars="73">„A&nbsp;tam se&nbsp;s&nbsp;ní mám pomilovat? Práce pro tajné služby se&nbsp;mi&nbsp;začíná líbit.“</span></p>
          <p class="chunk" data-nb-ref-number="260" data-nb-words="106" data-nb-chars="636"><span class="idea" data-nb-ref-number="261" id="idea261" data-nb-words="106" data-nb-chars="636">„Nezačíná. Ale to&nbsp;nevadí, úplně stačí, když uděláš, co&nbsp;po&nbsp;tobě chceme. Bude pochopitelně vhodné, když ji&nbsp;dostaneš do&nbsp;stavu, kdy nad sebou nebude mít velkou kontrolu. Dáš jí&nbsp;do&nbsp;nápoje uspávací látku. Dostaneš kostky ledu, ve&nbsp;kterých je&nbsp;zmražená příslušná droga. Sobě je&nbsp;nasypeš taky, aby to&nbsp;nebylo nápadné. Uspávací vrstva je&nbsp;však dost pod povrchem. Za&nbsp;normální pokojové teploty ti&nbsp;přibližně tři minuty nic nehrozí. Pak odtaje horní vrstva a&nbsp;začne působit ta&nbsp;spodní. To&nbsp;už&nbsp;nic nepij. I&nbsp;kdyby ses napil, nic ti&nbsp;nehrozí, látka je&nbsp;neškodná. Pouze tě&nbsp;uvede do&nbsp;stavu příjemné euforie a&nbsp;potom usneš. Bude ale jednodušší, když zůstaneš vzhůru.“</span></p>
          <p class="chunk" data-nb-ref-number="261" data-nb-words="7" data-nb-chars="44"><span class="idea" data-nb-ref-number="262" id="idea262" data-nb-words="7" data-nb-chars="44">„Jak vysvětlím místním úřadům, co&nbsp;se&nbsp;stalo?“</span></p>
          <p class="chunk" data-nb-ref-number="262" data-nb-words="40" data-nb-chars="262"><span class="idea" data-nb-ref-number="263" id="idea263" data-nb-words="40" data-nb-chars="262">„Snadno. Všechno bude maskováno jako teroristická akce místních odpůrců režimu. Nikoho ani nenapadne, že&nbsp;s&nbsp;tím máš něco společného. Ještě dlouho si&nbsp;tu&nbsp;budou myslet, že&nbsp;jde o&nbsp;dílo místních partyzánů, které naštvalo, že&nbsp;si&nbsp;režim našel takovou slavnou stoupenkyni.“</span></p>
          <p class="chunk" data-nb-ref-number="263" data-nb-words="2" data-nb-chars="8"><span class="idea" data-nb-ref-number="264" id="idea264" data-nb-words="2" data-nb-chars="8">„A&nbsp;pak?“</span></p>
          <p class="chunk" data-nb-ref-number="264" data-nb-words="4" data-nb-chars="33"><span class="idea" data-nb-ref-number="265" id="idea265" data-nb-words="4" data-nb-chars="33">„Pak bude obnovena spravedlnost.“</span></p>
          <p class="chunk" data-nb-ref-number="265" data-nb-words="26" data-nb-chars="146"><span class="idea" data-nb-ref-number="266" id="idea266" data-nb-words="26" data-nb-chars="146">Chvilku ji&nbsp;sledoval. Výraz její tváře byl jiný než kdykoli předtím. Takto se&nbsp;jí&nbsp;oči neleskly ani v&nbsp;Římě v&nbsp;podzemí baziliky, ani na&nbsp;ostrově Jarvis.</span></p>
          <p class="chunk" data-nb-ref-number="266" data-nb-words="16" data-nb-chars="82"><span class="idea" data-nb-ref-number="267" id="idea267" data-nb-words="16" data-nb-chars="82">„Kdyby ti&nbsp;oni přikázali, že&nbsp;se&nbsp;se&nbsp;mnou v&nbsp;zájmu vlasti máš vyspat, udělala bys to?“</span></p>
          <p class="chunk" data-nb-ref-number="267" data-nb-words="10" data-nb-chars="57"><span class="idea" data-nb-ref-number="268" id="idea268" data-nb-words="10" data-nb-chars="57">Mávla rukou. „Už jsem udělala v&nbsp;zájmu vlasti horší věci.“</span></p>
          <p class="chunk" data-nb-ref-number="268" data-nb-words="6" data-nb-chars="42"><span class="idea" data-nb-ref-number="269" id="idea269" data-nb-words="6" data-nb-chars="42">„Děkuji. Už&nbsp;jsem vyslechl lepší lichotky.“</span></p>
          <p class="chunk" data-nb-ref-number="269" data-nb-words="22" data-nb-chars="118"><span class="idea" data-nb-ref-number="270" id="idea270" data-nb-words="22" data-nb-chars="118">„V&nbsp;dětství chtěli, abych se&nbsp;často koupala v&nbsp;Mrtvém moři. Že&nbsp;je&nbsp;to&nbsp;zdravé. Kolikrát za&nbsp;život ses koupal v&nbsp;Mrtvém moři?“</span></p>
          <p class="chunk" data-nb-ref-number="270" data-nb-words="3" data-nb-chars="18"><span class="idea" data-nb-ref-number="271" id="idea271" data-nb-words="3" data-nb-chars="18">„Asi tak dvakrát.“</span></p>
          <p class="chunk" data-nb-ref-number="271" data-nb-words="1" data-nb-chars="9"><span class="idea" data-nb-ref-number="272" id="idea272" data-nb-words="1" data-nb-chars="9">„Směšné.“</span></p>
          <p class="chunk" data-nb-ref-number="272" data-nb-words="5" data-nb-chars="20"><span class="idea" data-nb-ref-number="273" id="idea273" data-nb-words="5" data-nb-chars="20">Už&nbsp;se&nbsp;na&nbsp;nic neptal.</span></p>
        </section>
        <section>
          <p class="chunk" data-nb-ref-number="273" data-nb-words="82" data-nb-chars="567"><span class="idea" data-nb-ref-number="274" id="idea274" data-nb-words="82" data-nb-chars="567">Vystoupení Eriky Bergové bylo jednoznačně jedna z&nbsp;nejpříšernějších akcí, jakých se&nbsp;kdy Adrian musel účastnit. V&nbsp;metropolitní opeře se&nbsp;ubohost dala ještě skrýt za&nbsp;pompézními kulisami. Tady nepomohlo nic. Kulturní dům byl šedivou betonovou krychlí. Stěny byly potaženy tapetami neurčité barvy. V&nbsp;prvních řadách zasedli velitelé a&nbsp;oblastní hodnostáři nějakých výborů, v&nbsp;dalších kosmonauti a&nbsp;pracovníci kosmodromu. Jen málokdo tu&nbsp;měl rodinu, takže sál byl plný mužů. Pokud se&nbsp;objevily ženy, byly to&nbsp;postarší dámy, na&nbsp;kterých nejvíce upoutával výraz podrážděných medvědic.</span></p>
          <p class="chunk" data-nb-ref-number="274" data-nb-words="65" data-nb-chars="389"><span class="idea" data-nb-ref-number="275" id="idea275" data-nb-words="65" data-nb-chars="389">Erika zapěla několik písní v&nbsp;místní řeči. Bylo jasné, že&nbsp;se&nbsp;jazyk naučila narychlo, vlastně že&nbsp;se&nbsp;asi vůbec neučila, že&nbsp;pouze zhruba tuší, o&nbsp;čem texty jsou, a&nbsp;pochytila cosi z&nbsp;výslovnosti. Publikum bylo přesto nadšené, nebo se&nbsp;tak aspoň tvářilo. Především Bianca tleskala jako smyslů zbavená a&nbsp;nakonec vyskočila ze&nbsp;sedadla a&nbsp;volala „bravo, bravo!“. Adrian ji&nbsp;chytil za&nbsp;ruku a&nbsp;strhnul zpět.</span></p>
          <p class="chunk" data-nb-ref-number="275" data-nb-words="26" data-nb-chars="173"><span class="idea" data-nb-ref-number="276" id="idea276" data-nb-words="26" data-nb-chars="173">„Vlastně nevím, jestli jsi ještě kamarádka,“ zasyčel jí&nbsp;do&nbsp;ucha, „nebo agentka tajné služby, ale jestli budeš takhle vyvádět, přestanu s&nbsp;tebou udržovat i&nbsp;pracovní kontakty.“</span></p>
          <p class="chunk" data-nb-ref-number="276" data-nb-words="20" data-nb-chars="120"><span class="idea" data-nb-ref-number="277" id="idea277" data-nb-words="20" data-nb-chars="120">Bianca ho&nbsp;nevnímala, zuřivě tleskala a&nbsp;volala dál „bravo, bravo!“, jako kdyby nebyla na&nbsp;Sibiři, ale v&nbsp;milánské La&nbsp;Scale.</span></p>
          <p class="chunk" data-nb-ref-number="277" data-nb-words="15" data-nb-chars="109"><span class="idea" data-nb-ref-number="278" id="idea278" data-nb-words="15" data-nb-chars="109">Sotva vystoupení po&nbsp;několika přídavcích, které si&nbsp;publikum vynutilo, skončilo, zjevil se&nbsp;vedle Adriana Boban.</span></p>
          <p class="chunk" data-nb-ref-number="278" data-nb-words="7" data-nb-chars="37"><span class="idea" data-nb-ref-number="279" id="idea279" data-nb-words="7" data-nb-chars="37">„Umělkyně si&nbsp;přeje se&nbsp;s&nbsp;vámi setkat.“</span></p>
          <p class="chunk" data-nb-ref-number="279" data-nb-words="6" data-nb-chars="47"><span class="idea" data-nb-ref-number="280" id="idea280" data-nb-words="6" data-nb-chars="47">„Jsou pozvání, která se&nbsp;neodmítají,“ odpověděl.</span></p>
          <p class="chunk" data-nb-ref-number="280" data-nb-words="16" data-nb-chars="93"><span class="idea" data-nb-ref-number="281" id="idea281" data-nb-words="16" data-nb-chars="93">„Bav se&nbsp;dobře,“ řekla mu&nbsp;Bianca, a&nbsp;jakmile se&nbsp;Boban otočil, vyndala z&nbsp;kabelky malou krabičku.</span></p>
          <p class="chunk" data-nb-ref-number="281" data-nb-words="30" data-nb-chars="193"><span class="idea" data-nb-ref-number="282" id="idea282" data-nb-words="30" data-nb-chars="193">„Je tam malá termoska, vypadá jako krabička čokoládových bonbonů. V&nbsp;ní najdeš kostky ledu, které mají stejný tvar jako ty, které používají ve&nbsp;zdejších hotelových ledničkách. Víš, co&nbsp;máš dělat.“</span></p>
          <p class="chunk" data-nb-ref-number="282" data-nb-words="6" data-nb-chars="29"><span class="idea" data-nb-ref-number="283" id="idea283" data-nb-words="6" data-nb-chars="29">„Jak poznáte, že&nbsp;je&nbsp;po&nbsp;všem?“</span></p>
          <p class="chunk" data-nb-ref-number="283" data-nb-words="29" data-nb-chars="159"><span class="idea" data-nb-ref-number="284" id="idea284" data-nb-words="29" data-nb-chars="159">„Poznáme, neboj. A&nbsp;pokud se&nbsp;s&nbsp;ní stihneš pomilovat, budeš mít zvláštní výsadu. Po&nbsp;tobě se&nbsp;s&nbsp;ní budou milovat už&nbsp;jen červi a&nbsp;hnilobné bakterie. Dej si&nbsp;záležet.“</span></p>
        </section>
        <section>
          <p class="chunk" data-nb-ref-number="284" data-nb-words="47" data-nb-chars="333"><span class="idea" data-nb-ref-number="285" id="idea285" data-nb-words="47" data-nb-chars="333">Zákulisí zdejší scény bylo ještě otřesnější než v&nbsp;metropolitní opeře. O&nbsp;to bylo upřímnější. Malby na&nbsp;stěnách zcela zjevně pocházely z&nbsp;rukou místních techniků, kteří splnili zakázku. Rakety, oblaka, postavy mužů ve&nbsp;skafandrech, jásající lid, dokonce několik sibiřských zvířat, která Adrianovi ze&nbsp;všeho nejvíc připomínala velké jeleny.</span></p>
          <p class="chunk" data-nb-ref-number="285" data-nb-words="12" data-nb-chars="91"><span class="idea" data-nb-ref-number="286" id="idea286" data-nb-words="12" data-nb-chars="91">„Nepůjdeme někam?“ navrhla umělkyně, jako kdyby chtěla spisovateli jeho tajný úkol ulehčit.</span></p>
          <p class="chunk" data-nb-ref-number="286" data-nb-words="21" data-nb-chars="122"><span class="idea" data-nb-ref-number="287" id="idea287" data-nb-words="21" data-nb-chars="122">„Můžeme jít ke&nbsp;mně,“ navrhl a&nbsp;tajně zadoufal, že&nbsp;herečka jeho výzvu nepřijme a&nbsp;on se&nbsp;nebude muset ujmout jidášského úkolu.</span></p>
          <p class="chunk" data-nb-ref-number="287" data-nb-words="4" data-nb-chars="29"><span class="idea" data-nb-ref-number="288" id="idea288" data-nb-words="4" data-nb-chars="29">„Ano,“ řekla unaveným hlasem.</span></p>
          <p class="chunk" data-nb-ref-number="288" data-nb-words="5" data-nb-chars="35"><span class="idea" data-nb-ref-number="289" id="idea289" data-nb-words="5" data-nb-chars="35">Připadala mu&nbsp;najednou nějak starší.</span></p>
          <p class="chunk" data-nb-ref-number="289" data-nb-words="40" data-nb-chars="269"><span class="idea" data-nb-ref-number="290" id="idea290" data-nb-words="40" data-nb-chars="269">Vojenské terénní vozidlo přivolané všudypřítomným Bobanem posloužilo jako neoficiální taxík. Ještě v&nbsp;zapáchajícím hotelovém výtahu Adrian zvažoval, zda celou akci nevzdá. Poprvé v&nbsp;životě ho&nbsp;napadlo, že&nbsp;kdyby zůstal sedět ve&nbsp;svém pražském bytě, bylo by&nbsp;mu&nbsp;na&nbsp;světě lépe.</span></p>
          <p class="chunk" data-nb-ref-number="290" data-nb-words="12" data-nb-chars="78"><span class="idea" data-nb-ref-number="291" id="idea291" data-nb-words="12" data-nb-chars="78">„Dost mizerné ubytování, že?“ obrátila se&nbsp;na&nbsp;něj, jakmile vstoupili do&nbsp;pokoje.</span></p>
          <p class="chunk" data-nb-ref-number="291" data-nb-words="7" data-nb-chars="44"><span class="idea" data-nb-ref-number="292" id="idea292" data-nb-words="7" data-nb-chars="44">„V&nbsp;Evropě jsem zažil lepší,“ pokrčil rameny.</span></p>
          <p class="chunk" data-nb-ref-number="292" data-nb-words="21" data-nb-chars="120"><span class="idea" data-nb-ref-number="293" id="idea293" data-nb-words="21" data-nb-chars="120">Míchal pití. Zatím do&nbsp;něj led nevložil. Zdůvodnil si&nbsp;to&nbsp;tím, že&nbsp;nejdříve něco popijí jen tak, aby se&nbsp;uvolnila atmosféra.</span></p>
          <p class="chunk" data-nb-ref-number="293" data-nb-words="24" data-nb-chars="142"><span class="idea" data-nb-ref-number="294" id="idea294" data-nb-words="24" data-nb-chars="142">Erika se&nbsp;usadila na&nbsp;gauči a&nbsp;sklenici stiskla mezi stehny. Během tří metrů chůze od&nbsp;Adriana ke&nbsp;gauči dokázala její obsah vyprázdnit z&nbsp;poloviny.</span></p>
          <p class="chunk" data-nb-ref-number="294" data-nb-words="7" data-nb-chars="51"><span class="idea" data-nb-ref-number="295" id="idea295" data-nb-words="7" data-nb-chars="51">„Je poprava vrahů proti spravedlnosti?“ zeptala se.</span></p>
          <p class="chunk" data-nb-ref-number="295" data-nb-words="11" data-nb-chars="59"><span class="idea" data-nb-ref-number="296" id="idea296" data-nb-words="11" data-nb-chars="59">Jako kdyby ho&nbsp;přes záda šlehnul malý ledový bičík. Ví&nbsp;něco?</span></p>
          <p class="chunk" data-nb-ref-number="296" data-nb-words="6" data-nb-chars="47"><span class="idea" data-nb-ref-number="297" id="idea297" data-nb-words="6" data-nb-chars="47">„Asi není, ačkoliv podle současných standardů…“</span></p>
          <p class="chunk" data-nb-ref-number="297" data-nb-words="2" data-nb-chars="16"><span class="idea" data-nb-ref-number="298" id="idea298" data-nb-words="2" data-nb-chars="16">Zatřásla hlavou.</span></p>
          <p class="chunk" data-nb-ref-number="298" data-nb-words="33" data-nb-chars="186"><span class="idea" data-nb-ref-number="299" id="idea299" data-nb-words="33" data-nb-chars="186">„Na to&nbsp;se&nbsp;neptám. Představ si, kdybys zjistil, že&nbsp;tě&nbsp;někdo chtěl zabít. Nebo&nbsp;– přesněji řečeno&nbsp;– že&nbsp;vědomě způsobil tvou smrt a&nbsp;předtím dlouhé a&nbsp;trýznivé umírání, je&nbsp;takový člověk vrah?“</span></p>
          <p class="chunk" data-nb-ref-number="299" data-nb-words="4" data-nb-chars="33"><span class="idea" data-nb-ref-number="300" id="idea300" data-nb-words="4" data-nb-chars="33">„Technicky vzato ano,“ připustil.</span></p>
          <p class="chunk" data-nb-ref-number="300" data-nb-words="11" data-nb-chars="79"><span class="idea" data-nb-ref-number="301" id="idea301" data-nb-words="11" data-nb-chars="79">„Kdybys měl možnost takového člověka vystavit stejnému utrpení, udělal bys to?“</span></p>
          <p class="chunk" data-nb-ref-number="301" data-nb-words="2" data-nb-chars="12"><span class="idea" data-nb-ref-number="302" id="idea302" data-nb-words="2" data-nb-chars="12">„Možná ano.“</span></p>
          <p class="chunk" data-nb-ref-number="302" data-nb-words="24" data-nb-chars="140"><span class="idea" data-nb-ref-number="303" id="idea303" data-nb-words="24" data-nb-chars="140">„A&nbsp;kdyby někdo chtěl tvého utrpení využít ke&nbsp;svému prospěchu, dokonce i&nbsp;potom, co&nbsp;by&nbsp;se&nbsp;dozvěděl o&nbsp;všech okolnostech, nebyl by&nbsp;to&nbsp;zločinec?“</span></p>
          <p class="chunk" data-nb-ref-number="303" data-nb-words="8" data-nb-chars="59"><span class="idea" data-nb-ref-number="304" id="idea304" data-nb-words="8" data-nb-chars="59">„Byl by&nbsp;to&nbsp;přinejmenším zloduch,“ souhlasil opatrně Adrian.</span></p>
          <p class="chunk" data-nb-ref-number="304" data-nb-words="15" data-nb-chars="84"><span class="idea" data-nb-ref-number="305" id="idea305" data-nb-words="15" data-nb-chars="84">„To všechno se&nbsp;stalo,“ řekla Erika. „Stalo se&nbsp;to&nbsp;mně. Neměla jsem právo na&nbsp;odplatu?“</span></p>
          <p class="chunk" data-nb-ref-number="305" data-nb-words="1" data-nb-chars="8"><span class="idea" data-nb-ref-number="306" id="idea306" data-nb-words="1" data-nb-chars="8">„Nevím.“</span></p>
          <p class="chunk" data-nb-ref-number="306" data-nb-words="43" data-nb-chars="267"><span class="idea" data-nb-ref-number="307" id="idea307" data-nb-words="43" data-nb-chars="267">„Alibisto,“ zasmála se. „Hraješ to&nbsp;dobře. Chtěl bys mě&nbsp;vidět viset s&nbsp;fialovým jazykem čouhajícím z&nbsp;pusy nebo prostřílenou u&nbsp;popravčí zdi, na&nbsp;které by&nbsp;ještě byly stopy mého mozku, nebo sťatou, jak moji hlavu ukazují v&nbsp;proutěném košíku davům toužícím po&nbsp;spravedlnosti.“</span></p>
          <p class="chunk" data-nb-ref-number="307" data-nb-words="6" data-nb-chars="33"><span class="idea" data-nb-ref-number="308" id="idea308" data-nb-words="6" data-nb-chars="33">„Po nocích sním o&nbsp;jiných věcech.“</span></p>
          <p class="chunk" data-nb-ref-number="308" data-nb-words="6" data-nb-chars="39"><span class="idea" data-nb-ref-number="309" id="idea309" data-nb-words="6" data-nb-chars="39">Dopila sklenku. Adrian došel pro lahev.</span></p>
          <p class="chunk" data-nb-ref-number="309" data-nb-words="4" data-nb-chars="24"><span class="idea" data-nb-ref-number="310" id="idea310" data-nb-words="4" data-nb-chars="24">„Nemáš led?“ zeptala se.</span></p>
          <p class="chunk" data-nb-ref-number="310" data-nb-words="11" data-nb-chars="72"><span class="idea" data-nb-ref-number="311" id="idea311" data-nb-words="11" data-nb-chars="72">„Ještě se&nbsp;musí namrazit. Za&nbsp;chvilku. Nechtěli jsme mluvit o&nbsp;motivacích?“</span></p>
          <p class="chunk" data-nb-ref-number="311" data-nb-words="8" data-nb-chars="52"><span class="idea" data-nb-ref-number="312" id="idea312" data-nb-words="8" data-nb-chars="52">„Mluvíme o&nbsp;motivacích. Není to&nbsp;zřejmé?“ podivila se.</span></p>
          <p class="chunk" data-nb-ref-number="312" data-nb-words="19" data-nb-chars="117"><span class="idea" data-nb-ref-number="313" id="idea313" data-nb-words="19" data-nb-chars="117">Zase pila. Bylo jasné, že&nbsp;pobyt v&nbsp;této zemi její přirozené nadání pro snášení ohromných dávek alkoholu ještě posílil.</span></p>
          <p class="chunk" data-nb-ref-number="313" data-nb-words="5" data-nb-chars="27"><span class="idea" data-nb-ref-number="314" id="idea314" data-nb-words="5" data-nb-chars="27">„Oni mě&nbsp;odsoudili k&nbsp;smrti.“</span></p>
          <p class="chunk" data-nb-ref-number="314" data-nb-words="1" data-nb-chars="6"><span class="idea" data-nb-ref-number="315" id="idea315" data-nb-words="1" data-nb-chars="6">„Oni?“</span></p>
          <p class="chunk" data-nb-ref-number="315" data-nb-words="70" data-nb-chars="419"><span class="idea" data-nb-ref-number="316" id="idea316" data-nb-words="70" data-nb-chars="419">„Haussmann. Carnavon. Všichni kolem nich. Neměla jsem už&nbsp;sílu, abych se&nbsp;vypořádala se&nbsp;všemi. S&nbsp;celou tou partou kolem nesmrtelnosti. Nevadí. Haussmanna rozprášili nad Baltským mořem a&nbsp;Carnavona žerou ryby. Až&nbsp;se&nbsp;potkáme v&nbsp;pekle, zeptám se&nbsp;jich, jaké to&nbsp;je. Musí to&nbsp;být úžasný zážitek, když se&nbsp;něčí popel mísí s&nbsp;výfukovými plyny vrtulníku. Nebo když se&nbsp;dravá ryba dobývá do&nbsp;žaludku. Té&nbsp;vody, co&nbsp;tam přitom nateče! Brrr.“</span></p>
          <p class="chunk" data-nb-ref-number="316" data-nb-words="13" data-nb-chars="79"><span class="idea" data-nb-ref-number="317" id="idea317" data-nb-words="13" data-nb-chars="79">Mlčel. Znovu jí&nbsp;dolil. Pouze se&nbsp;bál, aby její jazyk neztratil schopnost pohybu.</span></p>
          <p class="chunk" data-nb-ref-number="317" data-nb-words="119" data-nb-chars="689"><span class="idea" data-nb-ref-number="318" id="idea318" data-nb-words="119" data-nb-chars="689">„Rozjeli celou tu&nbsp;akci s&nbsp;ADX v&nbsp;době, kdy neměli potvrzeno, co&nbsp;to&nbsp;udělá s&nbsp;lidmi. Vypadalo to&nbsp;ale dost nadějně. Potřebovali známá jména, aby se&nbsp;věc komerčně chytila. Pár herců, politiků, zpěváků a&nbsp;tak. Byla jsem v&nbsp;té první vlně. Několik let se&nbsp;zdálo, že&nbsp;všechno funguje. Pak jim začala hynout pokusná zvířata. Tatáž, u&nbsp;kterých se&nbsp;nejdříve procesy stárnutí zpomalily a&nbsp;skoro zastavily. Z&nbsp;ničeho nic přišel zlom. Zdálo se, že&nbsp;od&nbsp;určitého okamžiku, a&nbsp;bylo to&nbsp;skoro ze&nbsp;dne na&nbsp;den, celá kúra přestává působit. Jako kdyby auto vyšplhalo na&nbsp;vrchol kopce a&nbsp;na něm se&nbsp;najednou přehouplo a&nbsp;začalo padat do&nbsp;propasti. Ta&nbsp;zvířata stárla. Strašně rychle stárla. Umírala v&nbsp;křečích. Žádné z&nbsp;nich nepřežilo.“</span></p>
          <p class="chunk" data-nb-ref-number="318" data-nb-words="20" data-nb-chars="124"><span class="idea" data-nb-ref-number="319" id="idea319" data-nb-words="20" data-nb-chars="124">„To není možné,“ namítl Adrian. „Ještě před odletem sem jsem viděl na&nbsp;záznamu nějaké psy z&nbsp;první generace pokusných zvířat.“</span></p>
          <p class="chunk" data-nb-ref-number="319" data-nb-words="82" data-nb-chars="485"><span class="idea" data-nb-ref-number="320" id="idea320" data-nb-words="82" data-nb-chars="485">„To nejsou oni. Našli jim dvojníky. Možná je&nbsp;naklonovali. Jenom takový šimpanz Bono měl asi tři dvojníky. Všechna dokumentace je&nbsp;zfalšovaná. Ví&nbsp;o&nbsp;tom sotva několik desítek lidí a&nbsp;ti tuší, že&nbsp;kdyby se&nbsp;to&nbsp;provalilo, je&nbsp;s&nbsp;nimi konec. Nehrozí jim vězení, ale oběti je&nbsp;nechají zabít. Možná i&nbsp;mučit, ale zabít zcela jistě. Vím o&nbsp;jednom filmovém producentovi, který litoval, že&nbsp;Haussmann je&nbsp;po&nbsp;smrti, protože ho&nbsp;chtěl nechat ve&nbsp;velkém bazénu pomalu sežrat tropickými rybkami a&nbsp;natáčet si&nbsp;to.“</span></p>
          <p class="chunk" data-nb-ref-number="320" data-nb-words="2" data-nb-chars="14"><span class="idea" data-nb-ref-number="321" id="idea321" data-nb-words="2" data-nb-chars="14">„Jak rychle…?“</span></p>
          <p class="chunk" data-nb-ref-number="321" data-nb-words="108" data-nb-chars="589"><span class="idea" data-nb-ref-number="322" id="idea322" data-nb-words="108" data-nb-chars="589">„Rychle,“ přerušila ho. „Mně by&nbsp;zbývaly tak dva nebo tři roky. A&nbsp;co víc, znamená to, že&nbsp;už&nbsp;někdy za&nbsp;rok bych začala připomínat stařenu. Za&nbsp;dva roky bych mohla hrát jen oživlé mumie. Honorář už&nbsp;bych si&nbsp;neužila. Konec musí být hrozný. Několik lidí už&nbsp;to&nbsp;potkalo a&nbsp;zemřeli za&nbsp;velmi nepříjemných okolností. Ututlalo se&nbsp;to&nbsp;jako dopravní nehody nebo sebevraždy. Většina lidí o&nbsp;tom ale neví. Víme to&nbsp;jen my&nbsp;z&nbsp;první skupiny. Tam se&nbsp;totiž ještě pokoušeli něco zachránit a&nbsp;mysleli si, že&nbsp;se&nbsp;to&nbsp;podaří aspoň zastavit nebo zpomalit. Teď už&nbsp;jim jde jenom o&nbsp;čas a&nbsp;o&nbsp;peníze. Vydržet co&nbsp;nejdéle a&nbsp;zmizet.“</span></p>
          <p class="chunk" data-nb-ref-number="322" data-nb-words="19" data-nb-chars="116"><span class="idea" data-nb-ref-number="323" id="idea323" data-nb-words="19" data-nb-chars="116">Adrian mechanicky doléval a&nbsp;alkoholu ubývalo. Zmínka o&nbsp;tom, že&nbsp;to&nbsp;není zdravé, mu&nbsp;nepřišla v&nbsp;tomto případě případná.</span></p>
          <p class="chunk" data-nb-ref-number="323" data-nb-words="10" data-nb-chars="65"><span class="idea" data-nb-ref-number="324" id="idea324" data-nb-words="10" data-nb-chars="65">„Ale co&nbsp;Bernard? Ten přece neměl s&nbsp;nesmrtelností nic společného.“</span></p>
          <p class="chunk" data-nb-ref-number="324" data-nb-words="18" data-nb-chars="103"><span class="idea" data-nb-ref-number="325" id="idea325" data-nb-words="18" data-nb-chars="103">„Ne. Ten měl něco společného jen se&nbsp;smrtelností. Odhalil mě&nbsp;tenkrát v&nbsp;Berlíně. V&nbsp;Římě se&nbsp;mi&nbsp;připomněl.“</span></p>
          <p class="chunk" data-nb-ref-number="325" data-nb-words="2" data-nb-chars="15"><span class="idea" data-nb-ref-number="326" id="idea326" data-nb-words="2" data-nb-chars="15">„Chtěl peníze?“</span></p>
          <p class="chunk" data-nb-ref-number="326" data-nb-words="54" data-nb-chars="311"><span class="idea" data-nb-ref-number="327" id="idea327" data-nb-words="54" data-nb-chars="311">„Nejen. Vlastně ani o&nbsp;peníze moc nešlo. Chtěl, abych s&nbsp;ním spala. Věděla jsem, že&nbsp;jednou mu&nbsp;to&nbsp;nebude stačit. Mohl by&nbsp;se&nbsp;přihlásit kdykoli znova. Když jsem odmítla, choval se&nbsp;jako smyslů zbavený. Nakonec jsem měla dojem, že&nbsp;mu&nbsp;uspokojení přinese už&nbsp;jen to, když mě&nbsp;uvidí v&nbsp;železech. Musela jsem ho&nbsp;zlikvidovat.“</span></p>
          <p class="chunk" data-nb-ref-number="327" data-nb-words="4" data-nb-chars="27"><span class="idea" data-nb-ref-number="328" id="idea328" data-nb-words="4" data-nb-chars="27">„V&nbsp;převlečení za&nbsp;jeptišku?“</span></p>
          <p class="chunk" data-nb-ref-number="328" data-nb-words="2" data-nb-chars="13"><span class="idea" data-nb-ref-number="329" id="idea329" data-nb-words="2" data-nb-chars="13">„Přesně tak.“</span></p>
          <p class="chunk" data-nb-ref-number="329" data-nb-words="22" data-nb-chars="140"><span class="idea" data-nb-ref-number="330" id="idea330" data-nb-words="22" data-nb-chars="140">„Ta věta na&nbsp;papírku, vlastně ten dopis, který zněl: ‚Myslím, že&nbsp;schůzka může proběhnout podle vašich představ,‘ to&nbsp;měl být náznak příslibu?“</span></p>
          <p class="chunk" data-nb-ref-number="330" data-nb-words="51" data-nb-chars="310"><span class="idea" data-nb-ref-number="331" id="idea331" data-nb-words="51" data-nb-chars="310">„Jistě. Kdybych nenaznačila, že&nbsp;může mezi námi k&nbsp;něčemu intimnímu dojít, zřejmě by&nbsp;k&nbsp;setkání zvolil nějaké místo, kde by&nbsp;nebylo možné se&nbsp;ho&nbsp;tak snadno zbavit. Jeho slabost pro ženy ho&nbsp;však zradila. Pozbyl opatrnosti. Všechno naaranžoval tak, aby nás nikdo nemohl vyrušit. Právě to&nbsp;se&nbsp;mu&nbsp;nakonec stalo osudným.“</span></p>
          <p class="chunk" data-nb-ref-number="331" data-nb-words="10" data-nb-chars="57"><span class="idea" data-nb-ref-number="332" id="idea332" data-nb-words="10" data-nb-chars="57">„Ale proč ten hrb na&nbsp;zádech? Nebylo to&nbsp;příliš teatrální?“</span></p>
          <p class="chunk" data-nb-ref-number="332" data-nb-words="63" data-nb-chars="367"><span class="idea" data-nb-ref-number="333" id="idea333" data-nb-words="63" data-nb-chars="367">„To nebyl hrb. To&nbsp;byl batoh, ve&nbsp;kterém jsem měla pod hábitem schované šaty. Musela jsem se&nbsp;potom do&nbsp;něčeho rychle převléknout. Batoh můžete umístit na&nbsp;hruď, na&nbsp;břicho nebo na&nbsp;záda. Příliš prsatá nebo těhotná jeptiška by&nbsp;vyvolala jistě větší pozornost než jeptiška hrbatá. Na&nbsp;tu&nbsp;se&nbsp;raději nikdo ani moc nedívá, takže možnost, že&nbsp;by&nbsp;si&nbsp;ji&nbsp;někdo zapamatoval, je&nbsp;mizivá.“</span></p>
          <p class="chunk" data-nb-ref-number="333" data-nb-words="34" data-nb-chars="198"><span class="idea" data-nb-ref-number="334" id="idea334" data-nb-words="34" data-nb-chars="198">„A&nbsp;anonymita duchovního oděvu dokoná zbytek. Teď už&nbsp;chápu, proč tehdy v&nbsp;hotelu ta&nbsp;pobledlost a&nbsp;žádné líčení. To&nbsp;nebylo kvůli tomu, že&nbsp;byla noc, ale protože jste za&nbsp;sebou měla takovou náročnou akci.“</span></p>
          <p class="chunk" data-nb-ref-number="334" data-nb-words="12" data-nb-chars="82"><span class="idea" data-nb-ref-number="335" id="idea335" data-nb-words="12" data-nb-chars="82">„Dobrý postřeh,“ ušklíbla se. „Teď by&nbsp;mělo následovat zatčení a&nbsp;spravedlnost, že?“</span></p>
          <p class="chunk" data-nb-ref-number="335" data-nb-words="8" data-nb-chars="59"><span class="idea" data-nb-ref-number="336" id="idea336" data-nb-words="8" data-nb-chars="59">„Nedáme si&nbsp;na&nbsp;závěr trochu chlazeného šampaňského?“ navrhl.</span></p>
          <p class="chunk" data-nb-ref-number="336" data-nb-words="4" data-nb-chars="33"><span class="idea" data-nb-ref-number="337" id="idea337" data-nb-words="4" data-nb-chars="33">Mlčky přikývla. „Na rozloučenou.“</span></p>
          <p class="chunk" data-nb-ref-number="337" data-nb-words="22" data-nb-chars="133"><span class="idea" data-nb-ref-number="338" id="idea338" data-nb-words="22" data-nb-chars="133">Vyňal kostky ledu a&nbsp;nasypal je&nbsp;do&nbsp;sklenek. Když vyletěl špunt z&nbsp;lahve, poznamenala Erika: „Zvuk, jako když se&nbsp;přibouchne víko rakve.“</span></p>
          <p class="chunk" data-nb-ref-number="338" data-nb-words="16" data-nb-chars="129"><span class="idea" data-nb-ref-number="339" id="idea339" data-nb-words="16" data-nb-chars="129">„Moderní rakve se&nbsp;vyrábějí z&nbsp;lisovaného papíru,“ upozornil ji. „Ekologické důvody. Pozůstatek předpisů bývalé Evropské federace.“</span></p>
          <p class="chunk" data-nb-ref-number="339" data-nb-words="7" data-nb-chars="38"><span class="idea" data-nb-ref-number="340" id="idea340" data-nb-words="7" data-nb-chars="38">„Už i&nbsp;tenhle kolorit mi&nbsp;bude odepřen.“</span></p>
          <p class="chunk" data-nb-ref-number="340" data-nb-words="15" data-nb-chars="85"><span class="idea" data-nb-ref-number="341" id="idea341" data-nb-words="15" data-nb-chars="85">„V&nbsp;této zemi ne,“ pravil pokrytecky, protože věděl, že&nbsp;v&nbsp;této zemi Erika zemřít nemá.</span></p>
          <p class="chunk" data-nb-ref-number="341" data-nb-words="10" data-nb-chars="73"><span class="idea" data-nb-ref-number="342" id="idea342" data-nb-words="10" data-nb-chars="73">Led se&nbsp;pomalu rozpouštěl. Připili si. Adrian rychle vyprazdňoval sklenku.</span></p>
          <p class="chunk" data-nb-ref-number="342" data-nb-words="19" data-nb-chars="106"><span class="idea" data-nb-ref-number="343" id="idea343" data-nb-words="19" data-nb-chars="106">„Co že&nbsp;tak rychle?“ podivila se. „Šampaňské je&nbsp;to&nbsp;jediné, co&nbsp;je&nbsp;v&nbsp;této zemi přijatelné. Je&nbsp;škoda spěchat.“</span></p>
          <p class="chunk" data-nb-ref-number="343" data-nb-words="3" data-nb-chars="20"><span class="idea" data-nb-ref-number="344" id="idea344" data-nb-words="3" data-nb-chars="20"><em>„<strong>Vita brevis</strong>,“</em> řekl.</span></p>
          <p class="chunk" data-nb-ref-number="344" data-nb-words="11" data-nb-chars="60"><span class="idea" data-nb-ref-number="345" id="idea345" data-nb-words="11" data-nb-chars="60"><em>„<strong>Spes longa</strong>,“</em> odpověděla a&nbsp;usrkla. „No, to&nbsp;už&nbsp;se&nbsp;mě&nbsp;netýká.“</span></p>
          <p class="chunk" data-nb-ref-number="345" data-nb-words="7" data-nb-chars="52"><span class="idea" data-nb-ref-number="346" id="idea346" data-nb-words="7" data-nb-chars="52">Kostky se&nbsp;rozpouštěly přibližně čtyřicet pět vteřin.</span></p>
          <p class="chunk" data-nb-ref-number="346" data-nb-words="2" data-nb-chars="13"><span class="idea" data-nb-ref-number="347" id="idea347" data-nb-words="2" data-nb-chars="13">„Mohu dolít?“</span></p>
          <p class="chunk" data-nb-ref-number="347" data-nb-words="4" data-nb-chars="25"><span class="idea" data-nb-ref-number="348" id="idea348" data-nb-words="4" data-nb-chars="25">„Ještě mám,“ podivila se.</span></p>
          <p class="chunk" data-nb-ref-number="348" data-nb-words="4" data-nb-chars="18"><span class="idea" data-nb-ref-number="349" id="idea349" data-nb-words="4" data-nb-chars="18">Dolil si&nbsp;tedy sám.</span></p>
          <p class="chunk" data-nb-ref-number="349" data-nb-words="16" data-nb-chars="99"><span class="idea" data-nb-ref-number="350" id="idea350" data-nb-words="16" data-nb-chars="99">„Jsi nervózní,“ přešla zase do&nbsp;tykání. „Nenechal sis taky udělat terapii ADX? Pak bych to&nbsp;chápala.“</span></p>
          <p class="chunk" data-nb-ref-number="350" data-nb-words="17" data-nb-chars="106"><span class="idea" data-nb-ref-number="351" id="idea351" data-nb-words="17" data-nb-chars="106">Kostky ledu vydávaly praskavý zvuk. Šampaňské mu&nbsp;stouplo do&nbsp;hlavy. Nebo že&nbsp;by&nbsp;droga začala účinkovat dřív?</span></p>
          <p class="chunk" data-nb-ref-number="351" data-nb-words="16" data-nb-chars="98"><span class="idea" data-nb-ref-number="352" id="idea352" data-nb-words="16" data-nb-chars="98">„Pořád ještě mě&nbsp;odsuzuješ. Kdybys byl na&nbsp;mém místě, jednal bys stejně. Neměla jsem jinou možnost.“</span></p>
          <p class="chunk" data-nb-ref-number="352" data-nb-words="5" data-nb-chars="31"><span class="idea" data-nb-ref-number="353" id="idea353" data-nb-words="5" data-nb-chars="31">Položila si&nbsp;skleničku do&nbsp;klína.</span></p>
          <p class="chunk" data-nb-ref-number="353" data-nb-words="35" data-nb-chars="218"><span class="idea" data-nb-ref-number="354" id="idea354" data-nb-words="35" data-nb-chars="218">„Měla jsi jinou možnost. Člověk má&nbsp;vždycky jinou možnost. Mohla jsi je&nbsp;odhalit. Byli by&nbsp;souzeni. Vystaveni hanbě. Skončili by. Jejich smrt nic nevyřešila. A&nbsp;Bernard, pokud máš pravdu, chtěl jenom sex. Sex není zločin.“</span></p>
          <p class="chunk" data-nb-ref-number="354" data-nb-words="2" data-nb-chars="15"><span class="idea" data-nb-ref-number="355" id="idea355" data-nb-words="2" data-nb-chars="15">„Byl nevkusný.“</span></p>
          <p class="chunk" data-nb-ref-number="355" data-nb-words="13" data-nb-chars="75"><span class="idea" data-nb-ref-number="356" id="idea356" data-nb-words="13" data-nb-chars="75">„Sorokin je&nbsp;taky nevkusný. Chtěl sex po&nbsp;Justine. Zabila jsi ho&nbsp;kvůli tomu?“</span></p>
          <p class="chunk" data-nb-ref-number="356" data-nb-words="38" data-nb-chars="222"><span class="idea" data-nb-ref-number="357" id="idea357" data-nb-words="38" data-nb-chars="222">„Nemohu zabít všechny nevkusné lidi,“ namítla. „To by&nbsp;na&nbsp;světě nikdo nezbyl. Ostatně jsem se&nbsp;pokoušela namočit ho&nbsp;do&nbsp;vraždy a&nbsp;pořád lituji, že&nbsp;mi&nbsp;to&nbsp;nevyšlo. Ano, ať&nbsp;každý zabije ty&nbsp;své. Pak se&nbsp;lidská civilizace pročistí.“</span></p>
          <p class="chunk" data-nb-ref-number="357" data-nb-words="8" data-nb-chars="38"><span class="idea" data-nb-ref-number="358" id="idea358" data-nb-words="8" data-nb-chars="38">„To by&nbsp;nás oba museli zabít už&nbsp;dávno.“</span></p>
          <p class="chunk" data-nb-ref-number="358" data-nb-words="4" data-nb-chars="27"><span class="idea" data-nb-ref-number="359" id="idea359" data-nb-words="4" data-nb-chars="27">Konečně se&nbsp;zhluboka napila.</span></p>
          <p class="chunk" data-nb-ref-number="359" data-nb-words="155" data-nb-chars="893"><span class="idea" data-nb-ref-number="360" id="idea360" data-nb-words="155" data-nb-chars="893">„Taky to&nbsp;udělají. Lidé jako ty&nbsp;nebo já&nbsp;nebývají předurčeni pro dlouhý život. Možná, že&nbsp;do&nbsp;roka budeme mrtví. Já&nbsp;určitě, ty&nbsp;možná. Nedávám ti&nbsp;víc než pět let. Žijeme mezi šelmami. Roztrhají nás. Musel bys je&nbsp;pak vidět na&nbsp;vlastní oči. Jak vypadali, když pochopili, co&nbsp;se&nbsp;stalo. Jak blekotali a&nbsp;chtěli, abych za&nbsp;každou cenu mlčela. Gentlemani! To&nbsp;byla fakt ukázková přehlídka gentlemanů. Břicha, tři brady, mastné huby, krví podlité oči. Ale vzdor tomu všemu měli žít déle než já. A&nbsp;pro mne zbyli červi. Stárnutí a&nbsp;červi. Víš, jak dlouho trvá, než se&nbsp;rozpadne tělo v&nbsp;zemi? V&nbsp;jílu deset let. V&nbsp;písku třeba taky jen rok. Písek je&nbsp;totiž žíravina, jak mi&nbsp;řekl jeden agent od&nbsp;pohřební služby. Anebo ten popel. Můžeš se&nbsp;třeba nechat rozprášit nad oceánem. Spadneš do&nbsp;splašků, kterých jsou moře plná. Mezi shnilé potraviny, hladové ryby, moč, igelitové sáčky, které krouží v&nbsp;proudech oceánů už&nbsp;sto let.“</span></p>
          <p class="chunk" data-nb-ref-number="360" data-nb-words="6" data-nb-chars="41"><span class="idea" data-nb-ref-number="361" id="idea361" data-nb-words="6" data-nb-chars="41">„Všechny nás to&nbsp;čeká,“ poznamenal Adrian.</span></p>
          <p class="chunk" data-nb-ref-number="361" data-nb-words="113" data-nb-chars="675"><span class="idea" data-nb-ref-number="362" id="idea362" data-nb-words="113" data-nb-chars="675">„Nevadilo mi&nbsp;ani tak to, že&nbsp;takhle skončím. Pro člověka je&nbsp;velkou úlevou, když ví, že&nbsp;všichni jsou smrtelní. Jak se&nbsp;říká, všichni umřeli a&nbsp;nějak to&nbsp;přežili. Vadí mi, že&nbsp;jsem si&nbsp;mohla na&nbsp;tomto světě ještě deset let pobýt jako relativně mladá. Užívat si&nbsp;sexu, alkoholu, koupání v&nbsp;moři. Pak jsem mohla poklidně zestárnout a&nbsp;zahrabávat se&nbsp;ještě třicet let na&nbsp;mořském břehu do&nbsp;horkého písku a&nbsp;cítit se&nbsp;spokojeně. Zbyla mi&nbsp;už&nbsp;jedna jediná radost. Pozorovat, jak Haussmannovu studenou mrtvolu odvážejí v&nbsp;pytli z&nbsp;berlínského hotelu. Jak hodili Carnavonovu mrtvolu rybám. Sliz byl a&nbsp;jako sliz skončil. Pokud jsem se&nbsp;chtěla dožít spravedlnosti, musela jsem ji&nbsp;vzít do&nbsp;vlastních rukou.“</span></p>
          <p class="chunk" data-nb-ref-number="362" data-nb-words="7" data-nb-chars="40"><span class="idea" data-nb-ref-number="363" id="idea363" data-nb-words="7" data-nb-chars="40">„Ty už&nbsp;Bohu nenecháváš mnoho práce, že?“</span></p>
          <p class="chunk" data-nb-ref-number="363" data-nb-words="4" data-nb-chars="24"><span class="idea" data-nb-ref-number="364" id="idea364" data-nb-words="4" data-nb-chars="24">„Sám v&nbsp;žádného nevěříš.“</span></p>
          <p class="chunk" data-nb-ref-number="364" data-nb-words="9" data-nb-chars="49"><span class="idea" data-nb-ref-number="365" id="idea365" data-nb-words="9" data-nb-chars="49">„Jsem panteista. V&nbsp;něm žijeme, hýbáme se&nbsp;a&nbsp;jsme.“</span></p>
          <p class="chunk" data-nb-ref-number="365" data-nb-words="39" data-nb-chars="198"><span class="idea" data-nb-ref-number="366" id="idea366" data-nb-words="39" data-nb-chars="198">„Proto můžeme říci, že&nbsp;když je&nbsp;všude a&nbsp;ve všem, není vlastně nikde. Jaký je&nbsp;to&nbsp;Bůh, který je&nbsp;i&nbsp;v&nbsp;mrtvém kameni? Nebo v&nbsp;kočce, která honí myš? Co&nbsp;mi&nbsp;na&nbsp;tohle odpovíš s&nbsp;tou svou teorií spravedlnosti?“</span></p>
          <p class="chunk" data-nb-ref-number="366" data-nb-words="22" data-nb-chars="131"><span class="idea" data-nb-ref-number="367" id="idea367" data-nb-words="22" data-nb-chars="131">„Že Bůh v&nbsp;kameni je&nbsp;prostě Bůh v&nbsp;kameni. Studený, věčný, nestranný, jednou náhrobní deska a&nbsp;jindy roztavená láva. Co&nbsp;chceš slyšet?“</span></p>
          <p class="chunk" data-nb-ref-number="367" data-nb-words="122" data-nb-chars="720"><span class="idea" data-nb-ref-number="368" id="idea368" data-nb-words="122" data-nb-chars="720">„Člověk má&nbsp;právo stát se&nbsp;na&nbsp;několik vteřin Bohem. To&nbsp;když na&nbsp;sebe bere výkon spravedlnosti. Byla jsem snad nespravedlivá? Připravili mne nejméně o&nbsp;třicet let života, a&nbsp;navíc mi&nbsp;přidali utrpení. A&nbsp;posměch. Jen si&nbsp;představ všechny ty&nbsp;hyeny z&nbsp;bulváru, až&nbsp;by&nbsp;se&nbsp;to&nbsp;dozvěděly. Slídili by&nbsp;kolem mého domu a&nbsp;pomocí dálkových objektivů sledovali každou další vrásku. Jedna moje přítelkyně popírala, že&nbsp;je&nbsp;těhotná. Víš, co&nbsp;provedli? Odebírali vzorky moči z&nbsp;jejího záchodu. Měřili hormonální hladiny. Porovnávali genetické kódy. Pak napsali, že&nbsp;je&nbsp;ve&nbsp;čtvrtém měsíci a&nbsp;čeká syna. Že&nbsp;to&nbsp;bude syn, to&nbsp;se&nbsp;dověděla z&nbsp;bulváru. Je&nbsp;ti&nbsp;jasné, co&nbsp;by&nbsp;provedli se&nbsp;mnou? Jak by&nbsp;si&nbsp;mě&nbsp;vychutnali? A&nbsp;jakou spravedlnost by&nbsp;mi&nbsp;kdo mohl nabídnout?“</span></p>
          <p class="chunk" data-nb-ref-number="368" data-nb-words="1" data-nb-chars="9"><span class="idea" data-nb-ref-number="369" id="idea369" data-nb-words="1" data-nb-chars="9">„Žádnou.“</span></p>
          <p class="chunk" data-nb-ref-number="369" data-nb-words="5" data-nb-chars="33"><span class="idea" data-nb-ref-number="370" id="idea370" data-nb-words="5" data-nb-chars="33">„Tak čím podepřeš svou obžalobu?“</span></p>
          <p class="chunk" data-nb-ref-number="370" data-nb-words="5" data-nb-chars="35"><span class="idea" data-nb-ref-number="371" id="idea371" data-nb-words="5" data-nb-chars="35">Adrian udělal rukou zamítavé gesto.</span></p>
          <p class="chunk" data-nb-ref-number="371" data-nb-words="13" data-nb-chars="88"><span class="idea" data-nb-ref-number="372" id="idea372" data-nb-words="13" data-nb-chars="88">„Nikdy jsem nikoho nežaloval. Sebral jsem informace. Soud patří do&nbsp;rukou někoho jiného.“</span></p>
          <p class="chunk" data-nb-ref-number="372" data-nb-words="4" data-nb-chars="30"><span class="idea" data-nb-ref-number="373" id="idea373" data-nb-words="4" data-nb-chars="30">Chvíli mlčeli. Pak pokračoval.</span></p>
          <p class="chunk" data-nb-ref-number="373" data-nb-words="82" data-nb-chars="482"><span class="idea" data-nb-ref-number="374" id="idea374" data-nb-words="82" data-nb-chars="482">„Tvá vina je&nbsp;v&nbsp;tom, že&nbsp;jsi nečekala. Ty&nbsp;přece nevíš, jestli se&nbsp;ta&nbsp;věc nedá zastavit. Možná se&nbsp;do&nbsp;dvou let objeví lék. Nebo začne nesmrtelnost přece jenom fungovat. Třeba máte všichni mnohem větší šanci se&nbsp;z&nbsp;toho dostat než kdo jiný. Vzala jsi na&nbsp;sebe výkon absolutní spravedlnosti, ale nemáš absolutní informace. Třeba nebudeš žít třicet let, ale jenom patnáct. Třeba zemřeš za&nbsp;deset let, ale budeš vypadat na&nbsp;svůj dnešní věk. Sledovala jsi snad osud všech těch laboratorních myší?“</span></p>
          <p class="chunk" data-nb-ref-number="374" data-nb-words="3" data-nb-chars="17"><span class="idea" data-nb-ref-number="375" id="idea375" data-nb-words="3" data-nb-chars="17">Rozhořčilo ji&nbsp;to.</span></p>
          <p class="chunk" data-nb-ref-number="375" data-nb-words="35" data-nb-chars="195"><span class="idea" data-nb-ref-number="376" id="idea376" data-nb-words="35" data-nb-chars="195">„Jsou snad podle tebe ti&nbsp;zločinci nevinní? Proč bych se&nbsp;já&nbsp;měla cítit jako viník, když všechno rozjeli a&nbsp;zpackali oni, a&nbsp;dokonce v&nbsp;tom pokračovali i&nbsp;poté, co&nbsp;zjistili, do&nbsp;jaké zkázy nás vehnali?“</span></p>
          <p class="chunk" data-nb-ref-number="376" data-nb-words="45" data-nb-chars="253"><span class="idea" data-nb-ref-number="377" id="idea377" data-nb-words="45" data-nb-chars="253">Měl pocit, že&nbsp;by&nbsp;ještě potřeboval další alkohol, ale lhůta už&nbsp;uplynula. Všechen led v&nbsp;Eričině nápoji se&nbsp;už&nbsp;rozplynul, ale sklenička byla stále ještě ze&nbsp;dvou třetin plná. V&nbsp;okamžiku, kdy ji&nbsp;pozvedla ke&nbsp;rtům, ozval se&nbsp;zvenčí jakýsi hluk a&nbsp;bušení na&nbsp;dveře.</span></p>
          <p class="chunk" data-nb-ref-number="377" data-nb-words="13" data-nb-chars="80"><span class="idea" data-nb-ref-number="378" id="idea378" data-nb-words="13" data-nb-chars="80">„Přepočítali se,“ pomyslel si&nbsp;zklamaně. Ani na&nbsp;tajné služby už&nbsp;dnes není spoleh.</span></p>
          <p class="chunk" data-nb-ref-number="378" data-nb-words="7" data-nb-chars="38"><span class="idea" data-nb-ref-number="379" id="idea379" data-nb-words="7" data-nb-chars="38">„Otevřu,“ řekl a&nbsp;pomalu šel ke&nbsp;dveřím.</span></p>
          <p class="chunk" data-nb-ref-number="379" data-nb-words="12" data-nb-chars="71"><span class="idea" data-nb-ref-number="380" id="idea380" data-nb-words="12" data-nb-chars="71">Za&nbsp;dveřmi stál Boban a&nbsp;jeho zjev dával tušit nejvyšší stupeň rozčilení.</span></p>
          <p class="chunk" data-nb-ref-number="380" data-nb-words="13" data-nb-chars="63"><span class="idea" data-nb-ref-number="381" id="idea381" data-nb-words="13" data-nb-chars="63">„Už je&nbsp;to&nbsp;tady,“ naříkal. „Já to&nbsp;vždycky říkal, už&nbsp;je&nbsp;to&nbsp;tady.“</span></p>
          <p class="chunk" data-nb-ref-number="381" data-nb-words="2" data-nb-chars="17"><span class="idea" data-nb-ref-number="382" id="idea382" data-nb-words="2" data-nb-chars="17">„Nějaký problém?“</span></p>
          <p class="chunk" data-nb-ref-number="382" data-nb-words="19" data-nb-chars="145"><span class="idea" data-nb-ref-number="383" id="idea383" data-nb-words="19" data-nb-chars="145">„Revoluce! Převrat! Metropole je&nbsp;v&nbsp;plamenech. Lidé začali rabovat, polovina armády vypověděla poslušnost prezidentovi. Teď táhnou sem. Je&nbsp;konec!“</span></p>
          <p class="chunk" data-nb-ref-number="383" data-nb-words="11" data-nb-chars="73"><span class="idea" data-nb-ref-number="384" id="idea384" data-nb-words="11" data-nb-chars="73">„Co se&nbsp;stalo?“ podivila se&nbsp;herečka. „Lid snad nemiluje svého prezidenta?“</span></p>
          <p class="chunk" data-nb-ref-number="384" data-nb-words="24" data-nb-chars="155"><span class="idea" data-nb-ref-number="385" id="idea385" data-nb-words="24" data-nb-chars="155">„Toho kreténa?“ zaúpěl Boban. „Všichni ho&nbsp;pochopitelně nenávidí. Jenomže teď si&nbsp;půjdou vybít zlost na&nbsp;nevinných lidech, jako jsem já. Co&nbsp;jsem komu udělal?“</span></p>
          <p class="chunk" data-nb-ref-number="385" data-nb-words="53" data-nb-chars="331"><span class="idea" data-nb-ref-number="386" id="idea386" data-nb-words="53" data-nb-chars="331">Adrian přistoupil k&nbsp;oknu. Skutečně kdesi v&nbsp;dálce viděl stoupat kouř a&nbsp;horizont byl zbarven trochu do&nbsp;ruda, asi jako kdyby tam mělo vyjít slunce, ale to&nbsp;spíše jen desítky kilometrů odsud řádily prudké požáry. Blok budovy mu&nbsp;bránil ve&nbsp;výhledu do&nbsp;ulice, ale stejně mohl postřehnout jistý nepokoj, pobíhání lidí, přejíždění automobilů.</span></p>
          <p class="chunk" data-nb-ref-number="386" data-nb-words="5" data-nb-chars="24"><span class="idea" data-nb-ref-number="387" id="idea387" data-nb-words="5" data-nb-chars="24">„Co se&nbsp;děje?“ zeptal se.</span></p>
          <p class="chunk" data-nb-ref-number="387" data-nb-words="4" data-nb-chars="28"><span class="idea" data-nb-ref-number="388" id="idea388" data-nb-words="4" data-nb-chars="28">Boban se&nbsp;trochu vzpamatoval.</span></p>
          <p class="chunk" data-nb-ref-number="388" data-nb-words="142" data-nb-chars="831"><span class="idea" data-nb-ref-number="389" id="idea389" data-nb-words="142" data-nb-chars="831">„Dnes vyšel nový výnos o&nbsp;zdražení potravin. Letos byla velmi zlá úroda, takže je&nbsp;to&nbsp;už&nbsp;třetí hladový rok. Zdá se, že&nbsp;mnoho lidí mělo doma schované zbraně, tak šli plenit kostely. Došlo ke&nbsp;střetu s&nbsp;policií a&nbsp;ta zastřelila několik demonstrantů. Lidi se&nbsp;rozzuřili, začali zapalovat vládní budovy a&nbsp;věšet členy strany a&nbsp;duchovní. Všechny kostely v&nbsp;metropoli prý hoří. Prezident se&nbsp;skrývá na&nbsp;neznámém místě. I&nbsp;tady na&nbsp;kosmodromu to&nbsp;vypadá zle. Lidé z&nbsp;nedalekého města sem táhnou, možná už&nbsp;jsou tady a&nbsp;pokoušejí se&nbsp;vyplenit, co&nbsp;se&nbsp;dá. Myslí si, že&nbsp;se&nbsp;tu&nbsp;někde skrývá velké bohatství. Zabíjejí, na&nbsp;koho přijdou. Jakmile mají pocit, že&nbsp;někdo má&nbsp;něco společného s&nbsp;vládou a&nbsp;prezidentem, jdou mu&nbsp;po&nbsp;krku. Na&nbsp;vlastní oči jsem viděl viset několik lidí na&nbsp;lucernách. Policisté nebo vojáci, možná místní funkcionáři strany. Bál jsem se&nbsp;jít blíž.“</span></p>
          <p class="chunk" data-nb-ref-number="389" data-nb-words="7" data-nb-chars="42"><span class="idea" data-nb-ref-number="390" id="idea390" data-nb-words="7" data-nb-chars="42">„Hrozí nám něco?“ vypravila ze&nbsp;sebe Erika.</span></p>
          <p class="chunk" data-nb-ref-number="390" data-nb-words="98" data-nb-chars="543"><span class="idea" data-nb-ref-number="391" id="idea391" data-nb-words="98" data-nb-chars="543">„Samozřejmě. Pokud se&nbsp;dostanou až&nbsp;sem, tak zrovna vás zabijí. Předtím vás ale znásilní a&nbsp;vystřídá se&nbsp;na&nbsp;vás několik desítek lidí. Možná že&nbsp;ti&nbsp;poslední budou už&nbsp;souložit jenom s&nbsp;mrtvolou. Co&nbsp;chcete od&nbsp;lůzy? Pak vám uřežou ruce, nohy, hlavu, prsa a&nbsp;genitálie a&nbsp;torzo pohodí vedle cesty. Poštvou na&nbsp;vás své psy a&nbsp;budou se&nbsp;dívat, jak do&nbsp;vás noří mordy. Střeva všech obětí omotají kolem patníků. Totéž čeká nás, kromě toho znásilnění. O&nbsp;to více si&nbsp;vychutnají mučení. Věřte mi, my&nbsp;víme, jak se&nbsp;tu&nbsp;dav chová při povstání. Už&nbsp;jsme jich pár potlačili.“</span></p>
          <p class="chunk" data-nb-ref-number="391" data-nb-words="7" data-nb-chars="46"><span class="idea" data-nb-ref-number="392" id="idea392" data-nb-words="7" data-nb-chars="46">„Třeba potlačíte i&nbsp;tohle,“ utěšoval ho&nbsp;Adrian.</span></p>
          <p class="chunk" data-nb-ref-number="392" data-nb-words="50" data-nb-chars="274"><span class="idea" data-nb-ref-number="393" id="idea393" data-nb-words="50" data-nb-chars="274">„To sotva,“ naříkal Boban. „Ještě nikdy se&nbsp;nepřidala armáda. Já&nbsp;vždycky říkal, že&nbsp;jsou to&nbsp;zrádci. Ale nedivím se&nbsp;jim, taky je&nbsp;brali u&nbsp;huby. Jedli syrové maso, a&nbsp;když chtěli čaj, museli si&nbsp;na&nbsp;holém těle rozehřívat sníh. Samozřejmě je&nbsp;to&nbsp;štve. Ale co&nbsp;já&nbsp;s&nbsp;tím mám společného?“</span></p>
          <p class="chunk" data-nb-ref-number="393" data-nb-words="8" data-nb-chars="52"><span class="idea" data-nb-ref-number="394" id="idea394" data-nb-words="8" data-nb-chars="52">„Asi máte, když pracujete pro jejich tajnou službu.“</span></p>
          <p class="chunk" data-nb-ref-number="394" data-nb-words="8" data-nb-chars="51"><span class="idea" data-nb-ref-number="395" id="idea395" data-nb-words="8" data-nb-chars="51">„Nikdy jsem neříkal, že&nbsp;pracuji pro tajnou službu.“</span></p>
          <p class="chunk" data-nb-ref-number="395" data-nb-words="2" data-nb-chars="16"><span class="idea" data-nb-ref-number="396" id="idea396" data-nb-words="2" data-nb-chars="16">„Ale pracujete.“</span></p>
          <p class="chunk" data-nb-ref-number="396" data-nb-words="66" data-nb-chars="373"><span class="idea" data-nb-ref-number="397" id="idea397" data-nb-words="66" data-nb-chars="373">„No dobře,“ připustil mužík. „Tak trochu. Ale já&nbsp;měl těžký život. Od&nbsp;dětství sirotek. Vytáhli mě&nbsp;z&nbsp;dětského lágru. Dali mi&nbsp;aspoň najíst, oblékli mě&nbsp;a&nbsp;netloukli mě. Kdyby to&nbsp;neudělali, umřel bych v&nbsp;šestnácti letech jako většina dětí tam. To&nbsp;jsem neměl moc velký výběr, co? Jak byste se&nbsp;zachoval na&nbsp;mém místě? Proč bych měl umřít v&nbsp;šestnácti? Umřel jste snad vy&nbsp;v&nbsp;šestnácti?“</span></p>
          <p class="chunk" data-nb-ref-number="397" data-nb-words="13" data-nb-chars="74"><span class="idea" data-nb-ref-number="398" id="idea398" data-nb-words="13" data-nb-chars="74">„Tady kolega věří tomu, že&nbsp;člověk má&nbsp;vždycky na&nbsp;vybranou,“ rýpla si&nbsp;Erika.</span></p>
          <p class="chunk" data-nb-ref-number="398" data-nb-words="7" data-nb-chars="47"><span class="idea" data-nb-ref-number="399" id="idea399" data-nb-words="7" data-nb-chars="47">„Já bych to&nbsp;neabsolutizoval,“ bránil se&nbsp;Adrian.</span></p>
          <p class="chunk" data-nb-ref-number="399" data-nb-words="18" data-nb-chars="106"><span class="idea" data-nb-ref-number="400" id="idea400" data-nb-words="18" data-nb-chars="106">Zvenku se&nbsp;počal ozývat jakýsi šum. Po&nbsp;chvilce nebyl problém rozeznat v&nbsp;něm křik davu směřujícího k&nbsp;hotelu.</span></p>
          <p class="chunk" data-nb-ref-number="400" data-nb-words="35" data-nb-chars="210"><span class="idea" data-nb-ref-number="401" id="idea401" data-nb-words="35" data-nb-chars="210">„Jdou sem,“ vyděsil se&nbsp;Boban. „Vědí, že&nbsp;pokud má&nbsp;cenu někde plenit, je&nbsp;to&nbsp;tady. Věří tomu, že&nbsp;se&nbsp;tu&nbsp;krásné cizinky koupou v&nbsp;růžových bublinkových lázních. Chtějí znásilňovat a&nbsp;loupit. Určitě jsme už&nbsp;obklíčeni.“</span></p>
          <p class="chunk" data-nb-ref-number="401" data-nb-words="15" data-nb-chars="90"><span class="idea" data-nb-ref-number="402" id="idea402" data-nb-words="15" data-nb-chars="90">„Můžeme se&nbsp;nějak spojit s&nbsp;našimi lidmi?“ navrhl Adrian. „Možná by&nbsp;nás odtud mohli dostat.“</span></p>
          <p class="chunk" data-nb-ref-number="402" data-nb-words="11" data-nb-chars="81"><span class="idea" data-nb-ref-number="403" id="idea403" data-nb-words="11" data-nb-chars="81">„Všechno spojení je&nbsp;přerušeno. Někdo už&nbsp;před hodinou přestříhal telefonní dráty.“</span></p>
          <p class="chunk" data-nb-ref-number="403" data-nb-words="4" data-nb-chars="32"><span class="idea" data-nb-ref-number="404" id="idea404" data-nb-words="4" data-nb-chars="32">„Jaké dráty?“ nepochopila Erika.</span></p>
          <p class="chunk" data-nb-ref-number="404" data-nb-words="16" data-nb-chars="102"><span class="idea" data-nb-ref-number="405" id="idea405" data-nb-words="16" data-nb-chars="102">„Tady jsou ještě pořád některé telefony na&nbsp;dráty,“ poznamenal Adrian. „Asi to&nbsp;bylo pro vládu výhodné.“</span></p>
          <p class="chunk" data-nb-ref-number="405" data-nb-words="14" data-nb-chars="79"><span class="idea" data-nb-ref-number="406" id="idea406" data-nb-words="14" data-nb-chars="79">„To tu&nbsp;není ani žádný tajný východ?“ rozčílila se. „Třeba tunel nebo tak něco?“</span></p>
          <p class="chunk" data-nb-ref-number="406" data-nb-words="7" data-nb-chars="48"><span class="idea" data-nb-ref-number="407" id="idea407" data-nb-words="7" data-nb-chars="48">„To mají pouze sekretariáty strany,“ řekl Boban.</span></p>
          <p class="chunk" data-nb-ref-number="407" data-nb-words="13" data-nb-chars="94"><span class="idea" data-nb-ref-number="408" id="idea408" data-nb-words="13" data-nb-chars="94">„Můj telefon nefunguje. Nemám signál,“ zjistil Adrian. „Jinak bych mohl zavolat pro vrtulník.“</span></p>
          <p class="chunk" data-nb-ref-number="408" data-nb-words="36" data-nb-chars="219"><span class="idea" data-nb-ref-number="409" id="idea409" data-nb-words="36" data-nb-chars="219">„Všechna letiště jsou v&nbsp;rukou povstalců. Slyšel jsem to&nbsp;před chvílí v&nbsp;rozhlase. Snad by&nbsp;nám mohla pomoci policie, jenomže ta&nbsp;v&nbsp;tuhle chvíli určitě všechen čas věnuje pálení dokumentů a&nbsp;ukrývání zbraní na&nbsp;pozdější dobu.“</span></p>
          <p class="chunk" data-nb-ref-number="409" data-nb-words="35" data-nb-chars="203"><span class="idea" data-nb-ref-number="410" id="idea410" data-nb-words="35" data-nb-chars="203">Bezradně se&nbsp;na&nbsp;sebe podívali. Hluk zvenku narůstal. Teď už&nbsp;bylo jasné, že&nbsp;nejde pouze o&nbsp;lomoz z&nbsp;ulice, ale že&nbsp;povstalci zřejmě pronikli i&nbsp;do hotelové budovy. Na&nbsp;schodišti bylo slyšet dusot těžkých nohou.</span></p>
          <p class="chunk" data-nb-ref-number="410" data-nb-words="13" data-nb-chars="83"><span class="idea" data-nb-ref-number="411" id="idea411" data-nb-words="13" data-nb-chars="83">„Zabarikádujeme se,“ navrhl Boban a&nbsp;ukázal pohledem na&nbsp;těžkou dubovou skříň v&nbsp;rohu.</span></p>
          <p class="chunk" data-nb-ref-number="411" data-nb-words="41" data-nb-chars="246"><span class="idea" data-nb-ref-number="412" id="idea412" data-nb-words="41" data-nb-chars="246">Společnými silami ji&nbsp;přitáhli ke&nbsp;dveřím. Bylo jasné, že&nbsp;takto mohou získat pouze několik minut času, ale v&nbsp;dané chvíli nemohli jednat jinak. Sotva byli hotovi, ozvaly se&nbsp;děsivé údery a&nbsp;hlasy v&nbsp;cizí řeči cosi rozrušeně volaly na&nbsp;osazenstvo pokoje.</span></p>
          <p class="chunk" data-nb-ref-number="412" data-nb-words="23" data-nb-chars="132"><span class="idea" data-nb-ref-number="413" id="idea413" data-nb-words="23" data-nb-chars="132">„Chtějí dovnitř,“ tlumočil Boban. „Prý vědí, že&nbsp;tu&nbsp;jsme, a&nbsp;vyhrožují, že&nbsp;vyvrátí dveře. Prý když se&nbsp;vzdáme, tak se&nbsp;nám nic nestane.“</span></p>
          <p class="chunk" data-nb-ref-number="413" data-nb-words="6" data-nb-chars="34"><span class="idea" data-nb-ref-number="414" id="idea414" data-nb-words="6" data-nb-chars="34">Adrian a&nbsp;Erika se&nbsp;svorně ušklíbli.</span></p>
          <p class="chunk" data-nb-ref-number="414" data-nb-words="2" data-nb-chars="20"><span class="idea" data-nb-ref-number="415" id="idea415" data-nb-words="2" data-nb-chars="20">Výkřiky pokračovaly.</span></p>
          <p class="chunk" data-nb-ref-number="415" data-nb-words="34" data-nb-chars="195"><span class="idea" data-nb-ref-number="416" id="idea416" data-nb-words="34" data-nb-chars="195">„Vyhrožují nám upálením zaživa. Všechny nás prý čeká stažení z&nbsp;kůže a&nbsp;naložení do&nbsp;solné lázně. Pak budeme pomalu naraženi na&nbsp;kůl, vyrvou nám jazyky a&nbsp;oči a&nbsp;ušima prostrčí rezavý drát. Ženám pak…“</span></p>
          <p class="chunk" data-nb-ref-number="416" data-nb-words="34" data-nb-chars="207"><span class="idea" data-nb-ref-number="417" id="idea417" data-nb-words="34" data-nb-chars="207">„Nechci nic vědět,“ přerušila ho&nbsp;Erika. „Očekávám, že&nbsp;jako agent tajné služby jste vyškolen, jak se&nbsp;v&nbsp;takové situaci zachovat. Domnívám se, že&nbsp;když už&nbsp;jste nás dostali do&nbsp;takové situace, nežádáme tak mnoho.“</span></p>
          <p class="chunk" data-nb-ref-number="417" data-nb-words="32" data-nb-chars="220"><span class="idea" data-nb-ref-number="418" id="idea418" data-nb-words="32" data-nb-chars="220">Údery na&nbsp;dveře začínaly připomínat dobývání pevnosti z&nbsp;římských dob. Útočníci pravděpodobně použili beranidlo, asi kůl nebo snad prkno, možná i&nbsp;nějakou utrženou lavici. Prolomení dveří bylo otázkou jedné nebo dvou minut.</span></p>
          <p class="chunk" data-nb-ref-number="418" data-nb-words="5" data-nb-chars="29"><span class="idea" data-nb-ref-number="419" id="idea419" data-nb-words="5" data-nb-chars="29">V&nbsp;tu chvíli zazvonil telefon.</span></p>
          <p class="chunk" data-nb-ref-number="419" data-nb-words="3" data-nb-chars="20"><span class="idea" data-nb-ref-number="420" id="idea420" data-nb-words="3" data-nb-chars="20">Všichni tři strnuli.</span></p>
          <p class="chunk" data-nb-ref-number="420" data-nb-words="9" data-nb-chars="54"><span class="idea" data-nb-ref-number="421" id="idea421" data-nb-words="9" data-nb-chars="54">„Spojení je&nbsp;obnoveno!“ zajásal Boban. „Už o&nbsp;nás vědí!“</span></p>
          <p class="chunk" data-nb-ref-number="421" data-nb-words="3" data-nb-chars="22"><span class="idea" data-nb-ref-number="422" id="idea422" data-nb-words="3" data-nb-chars="22">Adrian vzal sluchátko.</span></p>
          <p class="chunk" data-nb-ref-number="422" data-nb-words="21" data-nb-chars="127"><span class="idea" data-nb-ref-number="423" id="idea423" data-nb-words="21" data-nb-chars="127">„Tak doufám, že&nbsp;se&nbsp;dobře bavíš,“ ozval se&nbsp;na&nbsp;druhém konci Zuzanin hlas. „Slyším z&nbsp;pozadí zvuky nějakého hodně silného mejdanu.“</span></p>
          <p class="chunk" data-nb-ref-number="423" data-nb-words="13" data-nb-chars="77"><span class="idea" data-nb-ref-number="424" id="idea424" data-nb-words="13" data-nb-chars="77">„Nedej na&nbsp;první zdání,“ řekl Adrian a&nbsp;ruka se&nbsp;sluchátkem mu&nbsp;poněkud poklesla.</span></p>
          <p class="chunk" data-nb-ref-number="424" data-nb-words="4" data-nb-chars="24"><span class="idea" data-nb-ref-number="425" id="idea425" data-nb-words="4" data-nb-chars="24">„Zlatá mládež řádí, co?“</span></p>
          <p class="chunk" data-nb-ref-number="425" data-nb-words="16" data-nb-chars="95"><span class="idea" data-nb-ref-number="426" id="idea426" data-nb-words="16" data-nb-chars="95">„Spíš taková lidová veselice. Poslyš, Zuzi, nebudeš mi&nbsp;to&nbsp;věřit, ale já&nbsp;teď opravdu nemám čas.“</span></p>
          <p class="chunk" data-nb-ref-number="426" data-nb-words="52" data-nb-chars="302"><span class="idea" data-nb-ref-number="427" id="idea427" data-nb-words="52" data-nb-chars="302">„Nikdy jsi na&nbsp;mě&nbsp;neměl čas,“ zaječela. „Nesnáším ty&nbsp;tvoje výmluvy! Jestli si&nbsp;ale myslíš, že&nbsp;tvůj alkoholem spálený mozek mě&nbsp;jednou přestane vnímat, tak to&nbsp;se&nbsp;mýlíš. I&nbsp;kdybych si&nbsp;měla najmout senzibila, který ti&nbsp;pronikne až&nbsp;do&nbsp;neuronů, udělám to! Budu ti&nbsp;vždycky připomínat tvoji vinu. Až&nbsp;do&nbsp;tvé smrti!“</span></p>
          <p class="chunk" data-nb-ref-number="427" data-nb-words="17" data-nb-chars="102"><span class="idea" data-nb-ref-number="428" id="idea428" data-nb-words="17" data-nb-chars="102">„Tak to&nbsp;si&nbsp;pospěš,“ řekl a&nbsp;sledoval, jak se&nbsp;těžká dubová skříň pomalu centimetr po&nbsp;centimetru posouvá.</span></p>
          <p class="chunk" data-nb-ref-number="428" data-nb-words="5" data-nb-chars="33"><span class="idea" data-nb-ref-number="429" id="idea429" data-nb-words="5" data-nb-chars="33">„Nikdy, nikdy ti&nbsp;neodpustím, že…“</span></p>
          <p class="chunk" data-nb-ref-number="429" data-nb-words="20" data-nb-chars="119"><span class="idea" data-nb-ref-number="430" id="idea430" data-nb-words="20" data-nb-chars="119">„Drahá, obávám se, že&nbsp;budu muset končit,“ řekl, když se&nbsp;dveře rozpadly a&nbsp;skříň se&nbsp;rozletěla na&nbsp;několik dřevěných desek.</span></p>
          <p class="chunk" data-nb-ref-number="430" data-nb-words="33" data-nb-chars="217"><span class="idea" data-nb-ref-number="431" id="idea431" data-nb-words="33" data-nb-chars="217">Zavěsil a&nbsp;sledoval čtyři vousaté muže, kteří se&nbsp;brodili množstvím ramínek. Jeden z&nbsp;nich se&nbsp;zapletl těžkou obuví do&nbsp;hedvábného hotelového županu. Jejich vůdce měl samopal, další dva pistole, třetí pouze jakousi mačetu.</span></p>
          <p class="chunk" data-nb-ref-number="431" data-nb-words="68" data-nb-chars="437"><span class="idea" data-nb-ref-number="432" id="idea432" data-nb-words="68" data-nb-chars="437">„Vítáme vás,“ rozpřáhl Adrian ruce. Vousáči se&nbsp;na&nbsp;sebe zmateně podívali. Dříve však, než stačili vyostřit situaci nějakým pokynem, ukázal jim Adrian na&nbsp;pokojový bar a&nbsp;vybídl je&nbsp;ke&nbsp;konzumaci. Ozbrojenci si&nbsp;vyměnili několik vět ve&nbsp;slovanském jazyce, kterému nebylo moc rozumět. Zřejmě však pozvání přijali, protože se&nbsp;chopili lahví a&nbsp;lili si&nbsp;jejich obsah rovnou do&nbsp;hrdel. Po&nbsp;očku přitom sledovali Eriku. Pak jejich náčelník opět promluvil.</span></p>
          <p class="chunk" data-nb-ref-number="432" data-nb-words="12" data-nb-chars="78"><span class="idea" data-nb-ref-number="433" id="idea433" data-nb-words="12" data-nb-chars="78">„Říká, že&nbsp;jsme zajatci a&nbsp;budeme odvedeni před revoluční soud,“ tlumočil Boban.</span></p>
          <p class="chunk" data-nb-ref-number="433" data-nb-words="240" data-nb-chars="1436"><span class="idea" data-nb-ref-number="434" id="idea434" data-nb-words="240" data-nb-chars="1436">Jeden z&nbsp;mužů, ten s&nbsp;mačetou, se&nbsp;bez okolků přitočil k&nbsp;herečce a&nbsp;přivinul ji&nbsp;chlupatou paží k&nbsp;sobě. Instinktivně se&nbsp;pokoušela vymanit, ale jeho sevření zesílilo. Čím více se&nbsp;bránila, tím více to&nbsp;vousáče vzrušovalo. Jeho kolegové ho&nbsp;začali povzbuzovat všeli­jakými výkřiky. Muž najednou uchopil Eriku za&nbsp;ramena a&nbsp;hodil ji&nbsp;na&nbsp;postel. Sedl si&nbsp;jí&nbsp;na&nbsp;kolena a&nbsp;začal z&nbsp;ní strhávat šaty. Když křičela, přitočil se&nbsp;druhý a&nbsp;zacpal jí&nbsp;dlaní ústa. Během několika vteřin byla téměř nahá. Muž si&nbsp;rozepnul pásek a&nbsp;potom si&nbsp;stáhl kalhoty. Pod nimi měl značně špinavé růžové spodky. I&nbsp;ty si&nbsp;sundal a&nbsp;všichni mohli vidět jeho mohutný ztopořený penis. Během okamžiku ho&nbsp;zasunul Erice mezi nohy a&nbsp;začal se&nbsp;na&nbsp;ní&nbsp;zuřivě zmítat. Funěl tak nahlas, jako kdyby požitek předstíral, a&nbsp;jeho tři druzi ho&nbsp;povzbuzovali souhlasnými výkřiky. Dokonce začali tleskat do&nbsp;rytmu. Když dospěl k&nbsp;vyvrcholení, křičel jako postřelené zvíře. Pak slezl z&nbsp;lůžka a&nbsp;natáhl si&nbsp;bleskurychle kalhoty. Potom na&nbsp;jeho místo nastoupil vousáč, který Erice předtím zacpal ústa. Herečka už&nbsp;neprotestovala, jenom malátně ležela na&nbsp;zádech a&nbsp;nevydávala žádný zvuk. Druhému násilníkovi trvalo vyvrcholení mnohem déle. Bylo jasné, že&nbsp;nemůže své dílo skončit, a&nbsp;bylo mu&nbsp;asi trapné odejít bez orgasmu. Nakonec se&nbsp;mu&nbsp;to&nbsp;povedlo, kyž si&nbsp;ženu obrátil na&nbsp;břicho a&nbsp;během soulože ji&nbsp;dlaní tloukl do&nbsp;hýždí. Když přišla řada na&nbsp;třetího, už&nbsp;nikdo nemusel ženu držet, protože se&nbsp;zdálo, že&nbsp;upadla do&nbsp;bezvědomí.</span></p>
          <p class="chunk" data-nb-ref-number="434" data-nb-words="40" data-nb-chars="263"><span class="idea" data-nb-ref-number="435" id="idea435" data-nb-words="40" data-nb-chars="263">Čtvrtý bojovník se&nbsp;sexuálního potěšení z&nbsp;nějakého důvodu vzdal. Byl z&nbsp;nich nejmladší a&nbsp;možná měl nějaké náboženské nebo osobní důvody, proč nevyužil příležitost. Erika zůstala ležet na&nbsp;posteli bez hnutí jako mrtvá, jenom lehký pohyb hrudníku naznačoval, že&nbsp;dýchá.</span></p>
          <p class="chunk" data-nb-ref-number="435" data-nb-words="18" data-nb-chars="100"><span class="idea" data-nb-ref-number="436" id="idea436" data-nb-words="18" data-nb-chars="100">Vousáči si&nbsp;potom znova přihnuli z&nbsp;lahví a&nbsp;dopili úplně všechno, co&nbsp;bylo v&nbsp;pokojovém baru k&nbsp;nalezení.</span></p>
          <p class="chunk" data-nb-ref-number="436" data-nb-words="74" data-nb-chars="448"><span class="idea" data-nb-ref-number="437" id="idea437" data-nb-words="74" data-nb-chars="448">Vůdce skupinky se&nbsp;rozhlédl kolem sebe a&nbsp;pokoušel se&nbsp;vydat nějaký pokyn, když tu&nbsp;se&nbsp;náhle jeho oči pokryly jakousi matnou vrstvou. Pozvedl samopal a&nbsp;několikrát vystřelil do&nbsp;stropu. Potom se&nbsp;sesul k&nbsp;zemi. Během několika dalších vteřin jeho příkladu následoval i&nbsp;druhý člen skupiny. Chlapík s&nbsp;mačetou a&nbsp;zbývající vousáč se&nbsp;na&nbsp;sebe zmateně podívali. V&nbsp;tu chvíli pozdvihl Boban ruku ke&nbsp;stropu a&nbsp;cosi zvolal. Oba násilníci se&nbsp;okamžitě vytratili z&nbsp;pokoje.</span></p>
          <p class="chunk" data-nb-ref-number="437" data-nb-words="15" data-nb-chars="89"><span class="idea" data-nb-ref-number="438" id="idea438" data-nb-words="15" data-nb-chars="89">„Co jste jim řekl?“ zeptal se&nbsp;Adrian, zatímco se&nbsp;pokoušel zabalit herečku do&nbsp;nějaké deky.</span></p>
          <p class="chunk" data-nb-ref-number="438" data-nb-words="14" data-nb-chars="75"><span class="idea" data-nb-ref-number="439" id="idea439" data-nb-words="14" data-nb-chars="75">„Že jde o&nbsp;boží trest. Že&nbsp;zneuctili pannu a&nbsp;Bůh je&nbsp;potrestal vážnou nemocí.“</span></p>
          <p class="chunk" data-nb-ref-number="439" data-nb-words="64" data-nb-chars="422"><span class="idea" data-nb-ref-number="440" id="idea440" data-nb-words="64" data-nb-chars="422">Adrian si&nbsp;nechal pro sebe, že&nbsp;oba muži bezděčně vypili i&nbsp;sklenice naplněné rozpuštěným ledem od&nbsp;Biancy. Jednou rukou podpíral Eriku, druhou vyťukával na&nbsp;číselníku telefonu kód Biančina pokoje. Nedostalo se&nbsp;mu&nbsp;žádné odpovědi. S&nbsp;Erikou v&nbsp;náručí doprovázený Bobanem vyzbrojeným ukořistěným samopalem vyběhl na&nbsp;chodbu. Pokusili se&nbsp;seběhnout po&nbsp;schodišti, když tu&nbsp;jim cestu přehradilo několik postav. Byla to&nbsp;Bianca a&nbsp;pár mužů.</span></p>
          <p class="chunk" data-nb-ref-number="440" data-nb-words="9" data-nb-chars="68"><span class="idea" data-nb-ref-number="441" id="idea441" data-nb-words="9" data-nb-chars="68">„Nahoru!“ zakřičela. „Musíme na&nbsp;střechu. Tam nás vyzvedne vrtulník.“</span></p>
          <p class="chunk" data-nb-ref-number="441" data-nb-words="85" data-nb-chars="517"><span class="idea" data-nb-ref-number="442" id="idea442" data-nb-words="85" data-nb-chars="517">Na&nbsp;nejvyšší bod budovy to&nbsp;bylo deset nebo dvanáct pater. Adrian vláčel tělo znásilněné vražedkyně a&nbsp;nikdo mu&nbsp;s&nbsp;ním nepomohl. Několik poschodí před cílem ho&nbsp;začaly opouštět síly. Několikrát upadl a&nbsp;přes závoj rudé mlhy viděl, že&nbsp;na&nbsp;něj všichni křičí a&nbsp;povzbuzují jej k&nbsp;vyššímu výkonu. Vzpomněl si&nbsp;na&nbsp;svá školní léta, když omdléval při každém dlouhém běhu a&nbsp;všichni se&nbsp;mu&nbsp;posmívali. Tentokrát pro něj nejvyšším povzbuzením byly občasné výstřely, které slyšel kdesi zdáli. To&nbsp;mu&nbsp;nakonec vždy dodalo injekci nové energie.</span></p>
          <p class="chunk" data-nb-ref-number="442" data-nb-words="115" data-nb-chars="782"><span class="idea" data-nb-ref-number="443" id="idea443" data-nb-words="115" data-nb-chars="782">Když se&nbsp;ocitli nahoře, pochopili, co&nbsp;je&nbsp;to&nbsp;revoluce. Ulice tohoto relativně malého města byly plné lidí, kteří rabovali v&nbsp;obchodech, káceli sochy Usámy III. Božského, přestříhávali elektrické vedení, stavěli barikády z&nbsp;rozbitého nábytku a&nbsp;automobilů převrácených na&nbsp;střechu. Byla už&nbsp;tma, ale nad vším se&nbsp;vznášel měsíc skoro v&nbsp;úplňku. Několik budov hořelo a&nbsp;osvětlovalo okolí. Pouze věže několik kilometrů vzdáleného kosmodromu stály nepohnutě, jako by&nbsp;se&nbsp;jich revoluce netýkala. Požár zasáhl také hotel. Na&nbsp;severní straně se&nbsp;vznášel mohutný oblak dýmu, který zastiňoval výhled na&nbsp;celou polovinu města. Oheň pravděpodobně zasáhl plynové potrubí a&nbsp;ve vzduchu bylo slyšet praskání skleněných tabulí, jejichž zbytky se&nbsp;řítily desítky pater dolů. Občas zaznělo pár sporadických výstřelů.</span></p>
          <p class="chunk" data-nb-ref-number="443" data-nb-words="26" data-nb-chars="162"><span class="idea" data-nb-ref-number="444" id="idea444" data-nb-words="26" data-nb-chars="162">Bianca převzala od&nbsp;jednoho z&nbsp;mužů lékárničku a&nbsp;starostlivě vpravila Erice do&nbsp;úst několik kapek z&nbsp;jakési ampule. Herečka zakašlala, otevřela oči a&nbsp;zase je&nbsp;zavřela.</span></p>
          <p class="chunk" data-nb-ref-number="444" data-nb-words="7" data-nb-chars="41"><span class="idea" data-nb-ref-number="445" id="idea445" data-nb-words="7" data-nb-chars="41">„Bude spát,“ řekla Bianca. „Bylo to&nbsp;zlé?“</span></p>
          <p class="chunk" data-nb-ref-number="445" data-nb-words="7" data-nb-chars="42"><span class="idea" data-nb-ref-number="446" id="idea446" data-nb-words="7" data-nb-chars="42">„Bylo to&nbsp;dost zlé,“ potřásl Adrian hlavou.</span></p>
          <p class="chunk" data-nb-ref-number="446" data-nb-words="22" data-nb-chars="145"><span class="idea" data-nb-ref-number="447" id="idea447" data-nb-words="22" data-nb-chars="145">„Pokud nepřiletí vrtulník, bude to&nbsp;ještě horší,“ řekla a&nbsp;sledovala oblohu. „Budova se&nbsp;totiž nejspíš zhroutí. Je&nbsp;to&nbsp;stará stavba, požár nevydrží.“</span></p>
          <p class="chunk" data-nb-ref-number="447" data-nb-words="2" data-nb-chars="15"><span class="idea" data-nb-ref-number="448" id="idea448" data-nb-words="2" data-nb-chars="15">„Nemůžeme ven?“</span></p>
          <p class="chunk" data-nb-ref-number="448" data-nb-words="39" data-nb-chars="231"><span class="idea" data-nb-ref-number="449" id="idea449" data-nb-words="39" data-nb-chars="231">„Ne. Jsme odříznuti od&nbsp;spodních pater. Nedá se&nbsp;jimi projít. Tady neznají nic takového jako úniková schodiště. Navíc v&nbsp;hotelu skoro nikdo nebyl a&nbsp;všichni utekli, takže pokud jsou v&nbsp;tomhle městě hasiči, starají se&nbsp;teď o&nbsp;něco jiného.“</span></p>
          <p class="chunk" data-nb-ref-number="449" data-nb-words="18" data-nb-chars="105"><span class="idea" data-nb-ref-number="450" id="idea450" data-nb-words="18" data-nb-chars="105">„Vždycky jsem si&nbsp;myslel, že&nbsp;tajné služby ví&nbsp;o&nbsp;každé revoluci předem. Nebo že&nbsp;je&nbsp;dokonce samy organizují.“</span></p>
          <p class="chunk" data-nb-ref-number="450" data-nb-words="22" data-nb-chars="174"><span class="idea" data-nb-ref-number="451" id="idea451" data-nb-words="22" data-nb-chars="174">„Špionážní romány poněkud nadsazují,“ řekla a&nbsp;stále pozorovala oblohu. „Plánovat revoluce je&nbsp;něco podobného jako zajistit opalování turistů pomocí jaderných výbuchů,“ dodala.</span></p>
          <p class="chunk" data-nb-ref-number="451" data-nb-words="22" data-nb-chars="139"><span class="idea" data-nb-ref-number="452" id="idea452" data-nb-words="22" data-nb-chars="139">„Neber si&nbsp;to&nbsp;osobně,“ ujistil ji. „Jen jsem se&nbsp;chtěl jako účastník tohoto malého výletu ujistit, jestli moji průvodci mají přesný program.“</span></p>
          <p class="chunk" data-nb-ref-number="452" data-nb-words="8" data-nb-chars="53"><span class="idea" data-nb-ref-number="453" id="idea453" data-nb-words="8" data-nb-chars="53">„Mají. Ale pokud neklapne, reklamovat už&nbsp;to&nbsp;nebudeš.“</span></p>
          <p class="chunk" data-nb-ref-number="453" data-nb-words="41" data-nb-chars="244"><span class="idea" data-nb-ref-number="454" id="idea454" data-nb-words="41" data-nb-chars="244">Požáry po&nbsp;celém kosmickém městečku dávaly tušit, že&nbsp;i&nbsp;kdyby se&nbsp;nějací hasiči nebo zachránci chtěli rozhodovat, kde zasáhnout dřív, bylo by&nbsp;to&nbsp;pro ně&nbsp;značné dilema. Nezdálo se&nbsp;však, že&nbsp;by&nbsp;v&nbsp;tomto městě chtěl někdo někoho zachraňovat, kromě sebe.</span></p>
          <p class="chunk" data-nb-ref-number="454" data-nb-words="19" data-nb-chars="114"><span class="idea" data-nb-ref-number="455" id="idea455" data-nb-words="19" data-nb-chars="114">Z&nbsp;větracích šachet se&nbsp;začínal valit kouř. To&nbsp;mohlo znamenat jen jediné, že&nbsp;vnitřek hotelu už&nbsp;je&nbsp;zachvácen plameny.</span></p>
          <p class="chunk" data-nb-ref-number="455" data-nb-words="33" data-nb-chars="198"><span class="idea" data-nb-ref-number="456" id="idea456" data-nb-words="33" data-nb-chars="198">„Budova se&nbsp;může kdykoli zřítit,“ poznamenal jeden z&nbsp;mužů. „Odhaduji to&nbsp;na&nbsp;deset až&nbsp;dvacet minut. Nikdo zřejmě nevypnul hlavní přívody plynu, takže celý ten dům je&nbsp;teď něco jako velký plynový vařič.“</span></p>
          <p class="chunk" data-nb-ref-number="456" data-nb-words="8" data-nb-chars="58"><span class="idea" data-nb-ref-number="457" id="idea457" data-nb-words="8" data-nb-chars="58">„Miluji metafory,“ řekl Adrian, ale nikdo ho&nbsp;neposlouchal.</span></p>
          <p class="chunk" data-nb-ref-number="457" data-nb-words="96" data-nb-chars="636"><span class="idea" data-nb-ref-number="458" id="idea458" data-nb-words="96" data-nb-chars="636">Bianca se&nbsp;pokoušela kamsi dovolat vysílačkou, ale jediné, co&nbsp;se&nbsp;jí&nbsp;dařilo, bylo zachycení místního rozhlasu. Podle tónu hlasu bylo patrné, že&nbsp;hlasatel není profesionál. Rozhlas byl obsazen povstalci, kteří vyzývali všechny ozbrojené síly ke&nbsp;kapitulaci. Podle jejich tvrzení byl prezident Usáma III. Božský&nbsp;– kterého hlasatel tituloval pouze zrádce Usáma&nbsp;– dopaden na&nbsp;útěku. Diktátor se&nbsp;pokoušel uniknout v&nbsp;přestrojení za&nbsp;dělníka, byl však poznán členy jakési ozbrojené milice, podroben revolučnímu soudu a&nbsp;pověšen v&nbsp;jedné z&nbsp;ulic metropole na&nbsp;lucerně. Teď se&nbsp;kolem lucerny shromažďovaly davy a&nbsp;ujišťovaly se, že&nbsp;netvor je&nbsp;skutečně mrtev.</span></p>
          <p class="chunk" data-nb-ref-number="458" data-nb-words="34" data-nb-chars="243"><span class="idea" data-nb-ref-number="459" id="idea459" data-nb-words="34" data-nb-chars="243">Během posledních čtyřiadvaceti hodin se&nbsp;změnilo všechno, uvědomil si&nbsp;Adrian. Vládce byl zavražděn, z&nbsp;vražedkyně se&nbsp;stala oběť, z&nbsp;roztomilé lesbičky se&nbsp;vyklubala chladnokrevná agentka tajné služby, z&nbsp;žoviálního agenta Bobana je&nbsp;ustrašený mužík.</span></p>
          <p class="chunk" data-nb-ref-number="459" data-nb-words="126" data-nb-chars="810"><span class="idea" data-nb-ref-number="460" id="idea460" data-nb-words="126" data-nb-chars="810">„Jenom já&nbsp;jsem pořád stejný,“ uvědomil si&nbsp;Adrian a&nbsp;přineslo mu&nbsp;to&nbsp;jisté zadostiučinění. Nevydrželo mu&nbsp;dlouho, protože za&nbsp;několik vteřin vyrazily z&nbsp;větracích šachet kromě kouře i&nbsp;plameny. Plech pod jejich nohama se&nbsp;začínal zahřívat a&nbsp;podrážky bot počaly páchnout spálenou gumou. Najednou se&nbsp;v&nbsp;dálce nad okrajem města objevil světelný bod a&nbsp;přibližoval se. Jeden z&nbsp;příslušníků Biančiny skupiny vytáhl signalizační pistoli a&nbsp;vystřelil několik světlic. Nebyla velká naděje, že&nbsp;by&nbsp;v&nbsp;záři plamenů, kterých bylo městečko plné, mohl někdo tak slabému signálu věnovat pozornost, ale stroj pokračoval stále stejným směrem. Zřejmě letěl najisto i&nbsp;bez signálů. V&nbsp;okamžiku, kdy plechy pod jejich chodidly začínaly pomalu ztrácet tvar&nbsp;– budova se&nbsp;už&nbsp;zřejmě pomalu začínala bortit&nbsp;–, byl jen několik metrů nad jejich hlavami.</span></p>
          <p class="chunk" data-nb-ref-number="460" data-nb-words="37" data-nb-chars="249"><span class="idea" data-nb-ref-number="461" id="idea461" data-nb-words="37" data-nb-chars="249">Posádka shodila dolů lana se&nbsp;závěsnými oky a&nbsp;pomalu vytahovali nahoru jednoho po&nbsp;druhém. Nejdříve bezvládné tělo Eriky Bergové, potom Biancu. U&nbsp;Bobana nastaly najednou určité rozpaky, protože nebyl ani příslušník <em>této</em> tajné služby, ani hledaný vrah.</span></p>
          <p class="chunk" data-nb-ref-number="461" data-nb-words="37" data-nb-chars="230"><span class="idea" data-nb-ref-number="462" id="idea462" data-nb-words="37" data-nb-chars="230">„Dělejte, vytáhněte mě!“ křičel. „Budu spolupracovat, řeknu všechno, a&nbsp;vím toho mnoho! Nikdy jsem nic neprovedl a&nbsp;byl jsem jenom bezvýznamný pěšák! Vlastně ne, jsem vysoký důstojník a&nbsp;mohu být velmi užitečný! Mám rodinu a&nbsp;děti a…“</span></p>
          <p class="chunk" data-nb-ref-number="462" data-nb-words="13" data-nb-chars="69"><span class="idea" data-nb-ref-number="463" id="idea463" data-nb-words="13" data-nb-chars="69">Vzali ho&nbsp;také, protože nebyl čas na&nbsp;úvahy. Pak přišel na&nbsp;řadu Adrian.</span></p>
          <p class="chunk" data-nb-ref-number="463" data-nb-words="33" data-nb-chars="187"><span class="idea" data-nb-ref-number="464" id="idea464" data-nb-words="33" data-nb-chars="187">Ve&nbsp;chvíli, kdy ho&nbsp;vytahovali na&nbsp;laně do&nbsp;stroje, začal rotovat kolem své osy a&nbsp;všechno kolem něho se&nbsp;slilo v&nbsp;jednu velkou skvrnu, kde bylo světlo promícháno s&nbsp;tmou do&nbsp;nerozeznatelné směsi.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./vrazda_je_krasna_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>